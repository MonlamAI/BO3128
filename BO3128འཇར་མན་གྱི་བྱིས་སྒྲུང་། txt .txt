འཇར་མན་གྱི་བྱིས་སྒྲུང་།
གཙོ་སྒྲིག་པ། རིག་འཛིན།


བུ་མོ་ཐལ་རིས་མ།

ཀི་ལིན་གཅེན་གཅུང་གིས་བརྩམས། རིན་ཆེན་རྣམ་རྒྱལ་གྱིས་བསྒྱུར།
གནའ་སྔ་མོ་ཞིག་ལ།ཕྱུགས་བདག་ཅིག་ཡོད་པ་དེའི་ཆུང་མ་ལ་ནད་ལྕི་མོ་
ཞིག་བྱུང་ནས་ཉལ་སར་ལྷུང་། མོས་རང་ཉིད་དུས་རིང་པོ་ཞིག་ལ་གསོན་མི་
ཐུབ་པ་ཤེས་ནས་རང་གི་ཁེར་སྐྱེས་བུ་མོ་གམ་དུ་བོས་ནས་བཤད་རྒྱུར། གཅེས་
ཕྲུག་མ། རྗེས་ནས་ཁྱོད་དོན་གང་ཞིག་ལ་འཕྲད་ཀྱང་བསམ་པ་བཟང་པོ་ཞིག་
བྱེད་དགོས་ཞེས་བཤད་ཚར་རྗེས་ཚེ་ལས་འདས་སོང་། བུ་མོ་དེ་ཉིན་རེར་ཨ་
མའི་དུར་མདུན་དུ་སོང་ནས་ངུ་འབོད་བྱེད་བཞིན་འདུག དགུན་ཁར་སླེབས་
པ་ན། ཁ་བས་གདན་དཀར་པོ་ཞིག་དང་འདྲ་བར་ཨ་མའི་དུར་ཐོག་ཧྲིལ་པོ་
གཡོགས་འདུག དཔྱིད་ཀའི་ཉི་མས་ས་གདན་ལྟ་བུའི་ཁ་བ་དཀར་པོ་བཤུས་
ནས་ཐོན་པའི་སྐབས་དེར། ཕྱུགས་བདག་གིས་བུད་མེད་གཞན་ཞིག་ཆུང་མར་
བླངས།
བུད་མེད་དེས་རང་གི་བུ་མོ་གཉིས་ཡོད་པ་ཁྲིད་ནས་ཕྱུགས་བདག་ཚང་
ལ་ཡོང་། བུ་མོ་དེ་གཉིས་སྐྱེས་གཟུགས་ཧ་ཅང་ཡག་ནའང་སེམས་པ་གདུག་
རྩུབ་ཅན་གཉིས་ཡིན། དུས་དེ་ནས་བཟུང་། སྙིང་རྗེ་བའི་བུ་མོ་ཆུང་ཆུང་དེས་
སྡུག་མྱོང་དགོས་བྱུང་། ཨ་ཅེ་གཉིས་ཀྱིས་མ་གཞི་བུ་མོ་གླེན་མ་འདི་ཡང་ང་ཚོ་
དང་མཉམ་དུ་མགྲོན་ཁང་ནས་འདུག་ཆོག་པ་རེད་དམ། སུས་ཟ་མ་ཟ་དགོས་
ན། ངེས་པར་དུ་རང་ཉིད་ཀྱི་ངལ་རྩོལ་གྱིས་བརྩོན་ལེན་བྱེད་དགོས། གསོལ་
ཐབ་ནང་གི་བུ་མོ་ཆུང་ཆུང་ཁྱོད། མྱུར་དུ་ཕྱིར་སོང་། ཞེས་བཤད།
ཁོ་ཚོས་བུ་མོ་ཐལ་རིས་མའི་ལྭ་བ་ཡག་པོ་རྣམས་འཕྲོག་པ་དང་། མོ་ལ་
མདོག་སྐྱ་བོའི་སྟོད་ཐུང་བྲང་གཤགས་ཅན་གྱི་ལྭ་བ་ཞིག་དང་ཤིང་ལྷམ་ཞིག་
གྱོན་དུ་བཅུག
ཁྱོད་ཚོས་ལྟོས་དང་། ང་རྒྱལ་ཅན་གྱི་རྒྱལ་མོ་འདི་ཅི་འདྲའི་ཡག་པོ་འདུག་
ཅེས་མོ་ལ་འཕྱ་དམོད་བྱས། ཁོ་ཚོ་དགོད་ཞོར་དུ་མོ་གསོལ་ཐབ་ནང་ལ་ཐར་
སྐྲོད་བཏང་། བུ་མོ་ཆུང་ཆུང་དེས་གསོལ་ཐབ་ནང་དུ་སྔ་མོ་ནས་ས་རུབ་པའི་
བར་དུ་ལས་ཀ་ལྕི་མོ་མང་པོ་ལས་དགོས་པ་མ་ཟད། ནམ་མ་ལངས་གོང་དུ་
ཡར་ལངས་ནས་ཆུ་ཁུར་བ་དང་། མེ་འབུད་པ། ཟ་མ་སྐོལ་བ། ལྭ་བཀྲུ་བ་སོགས་
ལས་ཀ་མང་པོ་ཞིག་ལས་དགོས། དེར་མ་ཟད། ཨ་ཅེ་གཉིས་ཀྱིས་ཐབས་སྣ་
ཚོགས་བཀོལ་ནས་མོ་ལ་ཐུབ་ཚོད་གང་མང་བྱས། ཁོ་ཚོས་བསམ་བཞིན་དུ་མོ་
ལ་དཀའ་ལས་བཟོ་བ་དང་། སྲན་ནག་དང་སྲན་ལེབ་ཐལ་སྐྱ་ནང་དུ་བླུགས་ཏེ་
མོ་ཙོག་ནས་མ་གཏོགས་འཐུ་མི་ཐུབ་པར་བྱས། དགོང་མོར་མོས་ལས་ཀ་ལས་
ནས་ཐང་ཆད་ཡོད་ཀྱང་མོ་ལ་མལ་ཁྲི་ཞིག་ཀྱང་མེད་པར་གསོལ་ཐབ་ཀྱི་ཐལ་
སྐྱ་ནང་ནས་ཉལ་དགོས་བྱུང༌། དེ་བས་མོའི་ལུས་ཧྲིལ་པོ་ཐལ་མདོག་ཏུ་གྱུར་
པས་ཚང་མས་མོ་ལ་བུ་མོ་ཐལ་རིས་མ་ཟེར།
ཐེངས་ཤིག་ལ། ཨ་ཕ་ཁྲོམ་རར་འགྲོ་དགོས་པས། ཨ་ཕས་མ་གཡར་གྱི་བུ་
མོ་གཉིས་ལ་དངོས་པོ་ཅི་ཞིག་ཉོ་དགོས་ཞེས་དྲིས་པར། གཅིག་གིས་མོ་ལ་ལྭ་
བ་ཡག་པོ་ཞིག་དགོས་ཟེར་བ་དང་། ཅིག་ཤོས་དེས་མོ་ལ་མུ་ཏིག་དང་རྡོ་རྗེ་ཕ་
ལམ་དགོས་ཟེར། ཁོས་དེ་ནས་བུ་མོ་ཐལ་རིས་མར་ཁྱོད་ལ་ཅི་ཞིག་དགོས་ཞེས་
དྲིས་པ་ན། བུ་མོ་ཐལ་རིས་མས། ཨ་ཕ། ཁྱོད་ཕྱིར་ཡུལ་ལ་ལོག་སྐབས། ཁྱོད་ཀྱི་
མགོ་ལ་ཐོག་དང་པོར་ཐོགས་པའི་སྔོང་པོའི་ཡལ་ག་དེ་བཅག་ནས་ང་ལ་ཁྱེར་
ཤོག་ཅེས་བཤད།
ཨ་ཕས་མ་གཡར་གྱི་བུ་མོ་གཉིས་ལ་ལྭ་བ་ཡག་པོ་དང་མུ་ཏིག རྡོ་རྗེ་ཕ་
ལམ་སོགས་ཉོས། ཕྱིར་ཡུལ་ལ་ལོག་པའི་ལམ་བར་ནས་ཁོ་རྟར་ཞོན་ནས་སྔོ་
ལྗང་ཀྱི་ནགས་ཚལ་ཆུང་བ་ཞིག་བརྒྱུད་ནས་ཡོང་བའི་སྐབས་སུ་ཁོའི་ཞྭ་མོ་
ཀྲིན་སྡོང་ཞེས་པའི་སྔོང་པོའི་ཡལ་ག་ཞིག་ལ་ཐོགས་ནས་ས་ལ་ལྷུང་དུ་བཅུག
ཨ་ཕས་སྔོང་པོའི་ཡལ་ག་དེ་བཅག་ནས་ཡུལ་ལ་ཁྱེར་ཡོང་། ཁོ་ཡུལ་ལ་ཐོན་པ་
ན། མ་གཡར་གྱི་བུ་མོ་གཉིས་ཀྱི་རེ་བ་བྱས་པའི་དངོས་པོ་དག་ཁོ་མོ་གཉིས་ལ་
བྱིན། ནགས་ཚལ་ནས་ཁྱེར་ཡོང་བའི་སྔོང་པོའི་ཡལ་ག་དེ་བུ་མོ་ཐལ་རིས་མ་ལ་
བྱིན། བུ་མོ་ཐལ་རིས་མས་ཨ་ཕར་བཀའ་དྲིན་ཞུས་ཚར་རྗེས། ཡལ་ག་ཁྱེར་སོང་
སྟེ་ཨ་མའི་དུར་མདུན་དུ་བཙུགས། མོའི་སེམས་ཧ་ཅང་སྡུག་སྟེ་མིག་ཆུ་ཕྲུམ་
ཕྲུམ་དུ་ཟགས་ནས་སྔོང་པོའི་ཡལ་ག་བརླན་པར་བྱས། དེ་བས་ཡལ་ག་དེ་སྐྱེས་
ནས་ལྟ་བའི་མི་ངོམ་པའི་སྔོང་པོ་ཆེན་པོ་ཞིག་ཏུ་གྱུར། བུ་མོ་ཐལ་རིས་མ་ཉིན་
རེར་སྡོང་རྩ་དེར་ཐེངས་གསུམ་ལ་འགྲོ་བ་དང་། ནམ་སོང་ཚེ་བྱ་དཀར་པོ་
ཞིག་སྔོང་པོའི་ཐོག་ལ་བབས་ཡོང་། གལ་ཏེ་མོས་རེ་བ་ཅི་ཞིག་བཏོན་ཚེ། བྱེའུ་
ཆུང་དེས་མོའི་རེ་བ་དེ་འགྲུབ་པར་འཇུག་ངེས་ཡིན།
ཐེངས་ཤིག་ལ། རྒྱལ་པོས་ཉིན་གསུམ་ལ་གསོལ་སྟོན་རྒྱ་ཆེན་པོ་ཞིག་བྱས།
རྒྱལ་པོས་རང་གི་རྒྱལ་སྲས་ལ་མ་འོངས་པའི་ཆུང་མ་ཞིག་གདམ་པའི་ཕྱིར་
རྒྱལ་ཁབ་ཀྱི་བུ་མོ་མཛེས་མ་རྣམས་གདན་དྲངས་ནས་གསོལ་སྟོན་ལ་ཞུགས་
ཏུ་བཅུག མ་གཡར་གྱི་བུ་མོ་གཉིས་ཀྱང་གདན་འདྲེན་བྱས་ཡོད་པས་དགའ་
སྤྲོ་ཆེན་པོ་སྐྱེས་ཡོད་པ་དང་། ཁོ་གཉིས་ཀྱིས་བུ་མོ་ཐལ་རིས་མ་བོས་ནས་
བཤད་རྒྱུར། “ང་ཚོ་རྒྱལ་པོའི་ཕོ་བྲང་དུ་སོང་ནས་གསོལ་སྟོན་ལ་ཞུགས་དགོས་
པས། ངེད་གཉིས་ཀྱི་སྐྲ་དང་ལྷམ་ལ་གཙང་སྦྲ་ལེགས་པོ་བྱེད་དགོས་པར་མ་
ཟད། ད་དུང་ཀོ་བའི་འཆང་ཐག་སྟེང་གི་སྒྲོག་གུའང་ལེགས་པོ་ཞིག་བཙེམ་
དགོས།”ཞེས་བཤད། བུ་མོ་ཐལ་རིས་མས་ཁོ་གཉིས་ཀྱིས་བཤད་པ་ལྟར་སྒྲུབ།
འོན་ཀྱང་མོ་ངུས་བྱུང༌། རྒྱུ་མཚན་མོ་ཡང་ཁོ་ཚོ་མཉམ་དུ་སོང་ནས་ཞབས་བྲོ་
འཁྲབ་འདོད་པའི་རྐྱེན་རེད། དེ་བས་མོ་སོང་ནས་མ་གཡར་ལ་ཞུ་བ་བྱས་པ་
ན། མ་གཡར་གྱིས། “བུ་མོ་ཐལ་རིས་མ། ཁྱོད་ཀྱི་ལུས་ཧྲིལ་པོ་ཐལ་སྐྱ་ཡིན་པ་
དང་། ཧ་ཅང་སྦག་བཙོག་ཡིན་པས་ཁྱོད་ད་དུང་གསོལ་སྟོན་ལ་ཞུགས་རྒྱུ་ཡིན་
ནམ། ཁྱོད་ལ་ལྭ་བ་དང་ལྷམ་མེད་པས་ད་དུང་གསོལ་སྟོན་ལ་ཞུགས་རྒྱུ་ཡིན་
ནམ།”ཞེས་བཤད། འོན་ཀྱང་མོས་རྒྱུན་མ་ཆད་པར་ཡང་བསྐྱར་ཞུ་བ་བྱས།
མཐར་མར་གཡར་གྱིས། “ངས་སྲན་མ་ལེབ་མོ་དཀར་ཡོལ་གང་ཐལ་སྐྱ་ནང་དུ་
བླུགས། གལ་སྲིད་ཁྱོད་ཀྱིས་དུས་ཚོད་གཉིས་ཀྱི་ནང་དུ་བཏུས་ཚར་ན། ཁྱོད་ད་
གཟོད་ཁོ་ཚོ་མཉམ་དུ་སོང་ཆོག”ཅེས་བཤད།
བུ་མོ་ཆུང་ཆུང་དེ་ལྟག་སྒོ་ནས་མེ་ཏོག་རྭ་བའི་ནང་དུ་སོང་སྟེ། “སྙིང་རྗེ་
བའི་ཕུག་རོན་དང་ནགས་ཀྱི་ཕུག་རོན་རྣམས། ནམ་མཁའ་ན་ཡོད་པའི་བྱ་
ཐམས་ཅད། ཁྱོད་ཚོ་ཚང་མས་ང་ལ་སྲན་མ་འཐུ་རོགས་བྱོས་དང༌། ལེགས་པ་
རྣམས་བཏུས་ནས་གཞོང་པའི་ནང་དུ་འཇོག་པ་དང་མི་ལེགས་པ་རྣམས་ཁོག་
ཏུ་མིད་པར་བྱོས།”ཞེས་བཤད།
དེ་ནས་ཕུག་རོན་དཀར་པོ་གཉིས་གསོལ་ཁང་གི་སྒེའུ་ཁུང་ནང་ནས་
འཕུར་ཡོང་བ་མ་ཟད་ནགས་ཀྱི་ཕུག་རོན་རྣམས་ཀྱང་རྗེས་དེད་ནས་འཕུར་
འོང༌། མཐའ་མར་ནམ་མཁའི་བྱ་ཡོད་ཚད་ཀྱིས་སྐད་སྒྲ་སྒྲོག་བཞིན། སྐོར་དང་
སྐོར་བྱས་ཏེ་འཕུར་ཡོང་ནས་ཐལ་སྐྱའི་ཕྱོགས་སུ་བབས། ཕུག་རོན་གྱིས་ཐོག་
མར་བཏུ་འགོ་བརྩམས་པ་དང་། བྱ་གཞན་པ་རྣམས་ཀྱིས་ཀྱང་གཅིག་རྗེས་
གཉིས་མཐུད་དུ་སྲན་ཆུང་ཡོད་ཚད་གཞོང་པ་ནང་དུ་བཏུ་བ་དང་། དུས་ཚོད་
གཅིག་ཙམ་འགོར་རྗེས་བྱ་རྣམས་ཀྱིས་སྲན་མ་ཡོད་ཚད་བཏུས་ཚར་ནས་ཕྱིར་
འཕུར་སོང་། དེ་ནས་བུ་མོས་གཞོང་པ་འཁྱེར་ཏེ་མ་གཡར་གྱི་གམ་དུ་སོང་།
རང་ཉིད་ཁོ་ཚོ་དང་མཉམ་དུ་ཞབས་བྲོ་འཁྲབ་པར་འགྲོ་ཐུབ་སོང་བསམ་ནས་
དགའ་སྤྲོ་ཆེན་པོ་སྐྱེས། འོན་ཀྱང་མ་གཡར་གྱིས་བཤད་རྒྱུར། “བུ་མོ་ཐལ་རིས་
མ། འགྲོ་མི་ཆོག ཁྱོད་ལ་ལྭ་བ་མེད་པས་བྲོ་འཁྲབ་མི་ཐུབ།གཞན་གྱིས་ཁྱོད་ལ་
འཕྱ་སྨོད་བྱེད་ངེས་ཡིན”ཟེར།
བུ་མོས་ཡང་བསྐྱར་ངུ་ཅོར་བྱས། མ་གཡར་གྱིས་བཤད་རྒྱུར། “གལ་ཏེ་ཁྱོད་
ཀྱིས་དུས་ཚོད་གཅིག་གི་ནང་སྲན་ཆུང་རྣམས་ཐལ་སྐྱ་ནང་ནས་གཙང་མར་
བྱས་ནས་བཏུས་ཚར་ན་ད་གཟོད་མོ་གཉིས་ཀྱི་མཉམ་དུ་སོང་ཆོག”ཟེར། མ་
གཡར་གྱིས་ཐེངས་འདིར་ཁོ་མོའི་ལས་མི་ཐུབ་ཁོ་ཐག་ཡིན་པར་བསམ་ནས།
སྲན་ལེབ་དཀར་ཡོལ་གཉིས་ཐལ་སྐྱ་ནང་དུ་བླུགས། བུ་མོ་དེ་ལྟག་སྒོ་ནས་མེ་
ཏོག་ལྡུམ་རྭའི་ནང་དུ་སོང་སྟེ། “སྙིང་རྗེ་བའི་ཕུག་རོན་དང་། ནགས་བྱི། འདབ་
ཆགས་རྣམ་པ། ཁྱོད་ཚོས་ང་ལ་སྲན་ལེབ་འཐུ་རོགས་བྱོས་དང༌། སྲན་ལེབ་
ལེགས་པ་དག་གཞོང་པའི་ནང་དུ་འཇོག་པ་དང༌། མི་ལེགས་པ་རྣམས་ཁོག་ཏུ་
མིད་པར་བྱོས་ཞེས”བཤད།
དེ་ནས་ཕུག་རོན་དཀར་པོ་གཉིས་གསོལ་ཐབ་ཀྱི་སྒེའུ་ཁུང་ནས་འཕུར་
ཡོང་བ་དང་། ནགས་བྱི་ཡང་རྗེས་དེད་ནས་ཡོང་། མཐའ་མར་ནམ་མཁའི་བྱ་
ཡོད་ཚད་ཀྱིས་སྐད་སྒྲ་སྒྲོག་བཞིན། སྐོར་སྐོར་བྱས་ཏེ་ནང་དུ་འཕུར་ཡོང་ནས་
ཐལ་སྐྱའི་ཕྱོགས་སུ་བབས། ཕུག་རོན་གྱིས་མགོ་སྒུར་ནས་ཐོག་མར་བཏུས་པ་
དང་། བྱ་གཞན་རྣམས་ཀྱིས་ཀྱང་སྲན་ལེབ་ལེགས་པ་རྣམས་གཞོང་པའི་ནང་
དུ་བཏུས། དུས་ཚོད་ཕྱེད་ཙམ་ཡང་མ་སོང་བར་བྱ་རྣམས་ཀྱིས་བཏུས་ཚར་
ནས་འཕུར་སོང་། དེ་ནས་བུ་མོས་གཞོང་པ་ཁྱེར་ནས་མ་གཡར་གྱི་གམ་དུ་
སོང༌། ཁོ་མོ་ཡང་ཁོ་ཚོ་དང་མཉམ་དུ་ཞབས་བྲོ་འཁྲབ་པར་སོང་ཆོག་སྙམ་ནས་
སེམས་ལ་དགའ་སྤྲོ་སྐྱེས། འོན་ཀྱང་མ་གཡར་གྱིས། “ཁྱོད་ཀྱིས་ཅི་བྱས་ཀྱང་
ང་ཚོ་དང་མཉམ་དུ་འགྲོ་མི་ཆོག རྒྱུ་མཚན་ཁྱོད་ལ་ལྭ་བ་མེད་པས་ཞབས་
བྲོ་འཁྲབ་མི་ཐུབ། གལ་ཏེ་ཁྱོད་སོང་ཚེ་ང་ཚོར་སྡུག་ལ་གཏད་པ་མ་གཏོགས་
མེད།” ཅེས་བཤད་ཚར་རྗེས། ཕྱིར་འཁོར་ནས་ཁ་ཡ་མི་བྱེད་པར་ང་རྒྱལ་ཆེ་
བའི་བུ་མོ་གཉིས་ཁྲིད་ནས་བྲེལ་འཚུབ་འཚུབ་ཀྱིས་ཕྱིན།
ད་ལྟ་ཁྱིམ་ན་སུ་ཡང་མེད། བུ་མོ་ཐལ་རིས་མ་ཨ་མའི་དུར་མདུན་གྱི་ཀྲིན་
སྡོང་འོག་ལ་སོང་ནས་སྐད་གསང་མཐོན་པོས། “ཀྲིན་སྡོང་ཆུང་ཆུང་། ཁྱོད་
རང་འགུལ་ཙམ་བྱོས་དང་། ཁྱོད་རང་འགུལ་ཙམ་བྱོས་དང་། གསེར་དངུལ་
གྱིས་བཟོས་པའི་ལྭ་བ་ང་ལ་བྱིན།”ཞེས་བཤད་པ་ན། བྱ་ཡིས་གསེར་དངུལ་
གྱིས་བཟོས་པའི་ལྭ་བ་ཞིག་དང་། དར་སྐུད་དང་དངུལ་སྐུད་ཀྱིས་བཟོས་པའི་
ཞབས་བྲོ་འཁྲབ་བྱེད་ཀྱི་ལྷམ་ཆ་གཅིག་མོ་ལ་བྱིན། མོས་བྲེལ་འཚུབ་ཀྱིས་ལྭ་བ་
གྱོན་ཏེ་བྲོ་ར་ལ་སོང་། བྲོ་ར་ནས་མ་གཡར་དང་མ་གཡར་གྱི་བུ་མོ་གཉིས་ཀྱིས་
ཕན་ཚུན་མོ་ངོ་མ་ཤེས། རྒྱུ་མཚན་མོས་གསེར་ལྭ་གྱོན་ཡོད་པས། ཕྱི་རྒྱལ་གྱི་
སྲས་མོ་ཞིག་ཡིན་པར་འདོད་པ་ལས་བུ་མོ་ཐལ་རིས་མ་ཡིན་པ་སེམས་ལ་ཡང་
མ་ཤར། ཁོ་ཚོའི་བསམ་པར་མོ་ད་དུང་གསོལ་ཐབ་ཀྱི་ཐལ་སྐྱ་ནང་དུ་སྲན་མ་
འཐུ་བཞིན་བསྡད་ཡོད་པར་འདོད། རྒྱལ་སྲས་མོའི་ཕྱོགས་ལ་ཡོང་ནས་ལག་
འཇུས་བྱས་ཏེ་མོ་དང་མཉམ་དུ་ཞབས་བྲོ་འཁྲབ་པ་དང་། དེ་ནས་བཟུང་
རྒྱལ་སྲས་ཀྱིས་མོ་དང་མཉམ་དུ་མ་གཏོགས་གཞན་བུ་མོ་སུ་ཞིག་གི་མཉམ་
དུའང་ཞབས་བྲོ་འཁྲབ་མི་འདོད་པར་གྱུར། གལ་སྲིད་གཞན་གྱིས་ཁོ་ལ་གདན་
དྲངས་ནས་བྲོ་འཁྲབ་ཟེར་ན། རྒྱལ་སྲས་ཀྱིས་“འདི་ངས་ཞབས་བྲོ་འཁྲབ་རོགས་
ཡིན།”ཞེས་ལན་འདེབས་སྲིད། མོ་བྲོ་འཁྲབ་ནས་དུས་ཡུན་རིང་པོ་ཞིག་འགོར་
བ་དང༌།མུན་ཡང་རུབ་སོང་བས་ཡུལ་ལ་འགྲོ་དགོས་བྱུང་། རྒྱལ་སྲས་ཀྱིས་“འུ་
གཉིས་མཉམ་དུ་འགྲོ།”ཞེས་ཟེར་ཞིང་། ཁོས་ཡིད་དུ་འོང་བའི་བུ་མོ་དེའི་ཁྱིམ་
གང་ཡིན་པ་ཤེས་འདོད་ཀྱང་། མོ་རང་རྒྱལ་སྲས་ལ་གཡོལ་ནས་མོའི་ཁྱིམ་གྱི་
གམ་ན་ཡོད་པའི་ཕུག་རོན་གྱི་ཁང་པའི་ནང་དུ་བྲོས་སོང་། དེ་ནས་རྒྱལ་སྲས་
ཀྱིས་སྒུག་ནས་བསྡད། སྒུག་ནས་མོའི་ཨ་ཕའང་ཕྱིར་ཡུལ་ལ་ལོག རྒྱལ་སྲས་
ཀྱིས་ཁོ་ལ་མིང་མི་ཤེས་པའི་བུ་མོ་ཞིག་ཕུག་རོན་གྱི་ཁང་པ་ནང་དུ་བུད་སོང་
ཟེར། ཨ་ཕས་བསམ་པར།བུ་མོ་ཐལ་རིས་མ་ཡིན་ནམ་སྙམ་ནས་ཕུག་རོན་ཡོད་
སའི་ཁང་པའི་སྒོ་ཕྱེས་ཏེ་བལྟས་པ་ན་ནང་དུ་མི་མེད་པ་དང་། ཨ་ཕ་དང་
མ་གཡར། མ་གཡར་གྱི་བུ་མོ་སོགས་ཡུལ་ལ་ལོག་སྐབས། བུ་མོ་ཐལ་རིས་མས་
ལྭ་བ་མི་གཙང་བ་རྣམས་གྱོན་ནས་ཐལ་སྐྱ་ནང་དུ་ལོག་ནས་བསྡད་ཡོད་པ་
དང་། ཁང་པའི་གྱང་ཕུགས་ན་སྒྲོན་མེ་ཆུང་ཆུང་ཞིག་ཀྱང་བཀར་ནས་ཡོད་
པ་མཐོང་། མ་བསམ་ས་ནས་བུ་མོ་ཐལ་རིས་མ་ཕུག་རོན་ཡོད་སའི་ཁང་པའི་
རྒྱབ་ནས་བྲོས་སོང་། བྲོས་ཏེ་ཀྲེན་སྡོང་གི་མདུན་ནས་རང་ཉིད་ཀྱིས་གྱོན་པའི་
ལྭ་བ་ཡག་པོ་དུར་ཐོག་ཏུ་བཞག་སྟེ་བྱ་ལ་ཁྱེར་དུ་བཅུག དེ་ནས་རང་གིས་
མདོག་སྐྱ་བོའི་སྟོད་ཐུང་བྲང་གཤགས་ཅན་དེ་གྱོན་ནས་ཕྱིར་གསོལ་ཐབ་ནང་
དུ་སོང་ནས་ཐལ་སྐྱ་ནང་ལ་བཙོག་སྟེ་བསྡད།
ཉིན་གཉིས་པར། གསོལ་སྟོན་ཡང་བསྐྱར་འགོ་བརྩམས་བྱུང་། ཕ་མ་དང་
ལྕམ་སྲིང་སོང་བའི་རྗེས་སུ། བུ་མོ་ཐལ་རིས་མ་ཀྲིན་སྡོང་གི་མདུན་དུ་སོང་
ནས། “ཀྲིན་སྡོང་ཆུང་ཆུང་།ཁྱོད་རང་འགུལ་ཙམ་བྱོས་དང་།འགུལ་ཙམ་བྱོས་
དང་། གསེར་དངུལ་གྱིས་བཟོས་པའི་ལྭ་བ་དེ་ང་ལ་བྱིན།”ཞེས་བཤད།
བྱ་ཡིས་ཡང་བསྐྱར་སྔར་ལས་ལྷག་པའི་ལྭ་བ་ཡིད་དུ་འོང་བ་ཞིག་མོ་ལ་
བྱིན། མོས་ལྭ་བ་དེ་གྱོན་ནས་བྲོ་རར་ཞུགས་པ་ན། མི་ཚང་མས་ཁོ་མོའི་ཡིད་
དབང་འཕྲོག་པའི་སྒེག་ཉམས་མཐོང་བས་ཡ་མཚན་སྐྱེས། རྒྱལ་སྲས་ཀྱིས་མོར་
སྒུག་ནས་བསྡད་ཡོད་པ་དང་། མོ་མཐོང་འཕྲལ་མྱུར་དུ་སོང་ནས་ལག་མགོར་
འཇུས་ཏེ་མཉམ་དུ་བྲོ་འཁྲབ་པ་ལས་གཞན་པའི་བུ་མོ་སུ་ཡི་མཉམ་དུའང་
འཁྲབ་འདོད་མེད་པར་གྱུར། གལ་སྲིད་གཞན་གྱིས་སྐྱེས་པ་ཡོང་ནས་མོར་
ཞབས་བྲོ་འཁྲབ་པར་གདན་འདྲེན་བྱས་ཚེ། རྒྱལ་སྲས་ཀྱིས་་འདི་ངས་ཞབས་
བྲོ་འཁྲབ་རོགས་ཡིན།”ཞེས་ལན་འདེབས་སྲིད།
དགོང་མོར་མོ་ཕྱིར་ཡུལ་ལ་འགྲོ་བའི་སྐབས། རྒྱལ་སྲས་མོའི་རྗེས་དེད་ནས་
མོའི་ཁྱིམ་གང་ཡིན་པ་ཤེས་འདོད་ཡོད་མོད། འོན་ཀྱང་མོ་ཡང་བསྐྱར་བྲོས་
ནས་ཁང་པའི་རྒྱབ་ཀྱི་མེ་ཏོག་ལྡུམ་རྭའི་ནང་དུ་སོང་། ལྡུམ་རྭའི་ནང་དུ་ཡིད་
དུ་འོང་བའི་སྔོང་པོ་ཆེན་པོ་ཞིག་སྐྱེས་ཡོད། དེའི་ཐོག་ཏུ་ད་དུང་ཤིང་ཏོག་ལི་
ཐོགས་ཡོད། མོ་ནགས་བྱི་ཞིག་དང་འདྲ་བར་བདེ་ལྕག་འཁྱུག་པོའི་ངང་སྔོང་
པོའི་ཡལ་གའི་སྟེང་དུ་འགོས། རྒྱལ་སྲས་ཀྱིས་མོ་གང་ལ་སོང་བ་མ་ཤེས་པར་
སྒུག་ནས་བསྡད། སྒུག་ནས་མོའི་ཨ་ཕའང་ཕྱིར་ཡུལ་ལ་ལོག་བྱུང་། རྒྱལ་སྲས་
ཀྱིས་ཁོ་ལ་བཤད་རྒྱུར། མིང་ཡང་མི་ཤེས་པའི་བུ་མོ་དེ་ཡང་བྲོས་ཐལ། ངས་
བསམ་ན་མོ་ལི་སྡོང་གི་མགོ་ན་འདུག ཨ་ཕས་བསམ་པར་བུ་མོ་ཐལ་རིས་མ་
ཡིན་ནམ་སྙམ་ནས་སྐས་ཁྱེར་ཡོང་ཏེ་སྡོང་མགོ་ལ་འགོས་ནས་བལྟས་པ་ན་
སྡོང་མགོ་ན་ཅི་ཡང་མི་འདུག ཕ་མ་དང་ལྕམ་སྲིང་དག་གིས་གསོལ་ཐབ་ནང་
དུ་སོང་ནས་བལྟས་པ་ན། བུ་མོ་ཐལ་རིས་མ་ནམ་རྒྱུན་དང་འདྲ་བར་ཐལ་
སྐྱའི་ནང་དུ་ཉལ་ནས་འདུག མ་བསམ་ས་ནས་མོ་སྔོང་པོའི་ཕྱོགས་གཞན་
ཞིག་ནས་ས་ལ་བབས་ཏེ་ལྭ་བ་ཡག་པོ་ཡང་བསྐྱར་བྱ་ལ་སྤྲད་ནས་རང་ཉིད་ཀྱི་
སྟོད་ཐུང་བྲང་གཤགས་ཅན་གྱི་ལྭ་བ་རྙིང་བ་དེ་གྱོན་པ་རེད།
ཉིན་གསུམ་པར། ཨ་ཕ་དང་ཨ་མ། ལྕམ་སྲིང་ཚང་མ་བུད་སོང་། བུ་མོ་
ཐལ་རིས་མ་དུར་མདུན་དུ་སོང་ནས་ཀྲིན་སྡོང་ལ། “ཀྲིན་སྡོང་ཆུང་ཆུང་། ཁྱོད་
རང་འགུལ་ཙམ་བྱོས་དང༌། འགུལ་ཙམ་བྱོས་དང་། གསེར་དངུལ་གྱིས་བཟོས་
བས་ལྭ་བ་ང་ལ་བྱིན།”ཞེས་བཤད་པ་ན།བྱ་ཡིས་ལྭ་བ་ཞིག་དང་ལྷམ་ཆ་གཅིག་
མོ་ལ་བྱིན། ལྭ་བ་དེ་སྔོན་གྱི་ལྭ་བ་དང་བསྡུར་ན་ཡིད་དུ་འོང་བར་མ་ཟད་ལྷམ་
དེའང་གསེར་རྐྱང་རྐྱང་ལས་བཟོས་པ་རེད། མོས་ལྭ་བ་དེ་གྱོན་ནས་བྲོ་རར་
ཞུགས་པ་ན། མི་རྣམས་ཡ་མཚན་ནས་ངག་ཀྱང་ལྐུགས་པར་གྱུར། རྒྱལ་སྲས་
ཀྱིས་མོ་མ་གཏོགས་གཞན་སུས་མཉམ་དུའང་བྲོ་མི་འཁྲབ། གལ་སྲིད་གཞན་
གྱིས་མོ་གདན་དྲངས་ནས་ཞབས་བྲོ་འཁྲབ་ཟེར་ཚེ། རྒྱལ་སྲས་ཀྱིས“འདི་ངས་
ཞབས་བྲོ་འཁྲབ་རོགས་ཡིན།”ཞེས་ལན་འདེབས་སྲིད།
དགོང་མོར་སླེབས་པས་བུ་མོ་ཐལ་རིས་མ་ཡུལ་ལ་འགྲོ་དགོས་བྱུང་། རྒྱལ་
སྲས་ཀྱིས་མོ་ལ་འགྲོ་རོགས་བྱས་ཀྱང་མོ་ཡང་བསྐྱར་བྲོས་སོང་། ཡིན་ནའང་
ཐེངས་འདིར་རྒྱལ་སྲས་ཀྱིས་སྔོན་ལ་ཐབས་ཤིག་འཐེན་ནས་མི་བཀོལ་སྒྲིག་
བྱས་ཏེ་ཐེམ་སྐས་ཡོངས་རྫོགས་ཀྱི་སྟེང་དུ་འབྱར་སྣུམ་བྱུགས། དེ་བས་མོ་ཐེམ་
སྐས་སྟེང་ནས་མར་བྲོས་ནས་འགྲོ་སྐབས་རྐང་པ་གཡོན་པའི་ལྷམ་འབྱར་སྣུམ་
ལ་འབྱར་པས་དེ་ནས་ལུས། རྒྱལ་སྲས་ཀྱིས་ཡར་བླངས་ནས་བལྟས་པ་ན་ལྷམ་
དེ་ཆུང་ཞིང་ངོ་མཚར་བར་མ་ཟད། ལྷམ་དེ་གསེར་ཁོ་ནས་བཟོས་ཡོད། ཉིན་
གཉིས་པའི་སྔ་དྲོ་ཁོས་ལྷམ་དེ་ཁྱེར་ནས་བུ་མོ་ཐལ་རིས་མ་ཚང་ལ་སོང་ནས་
རྒྱལ་སྲས་ཀྱིས་བུ་མོ་སུ་ཞིག་གིས་ལྷམ་འདི་གྱོན་ཐུབ་ན་དེ་ངའི་ཆུང་མར་བྱས་
ཆོག”ཅེས་བཤད། མ་གཡར་གྱི་བུ་མོ་གཉིས་ཀྱིས་སྐད་དེ་ཐོས་ནས་ཧ་ཅང་
དགའ་བར་གྱུར། རྒྱུ་མཚན་ཁོ་གཉིས་ཀྱིས་རྐང་པ་ཧ་ཅང་ཆུང་ལ་ཡག
བུ་མོ་ཆེ་བས་ལྷམ་འཁྱེར་ཏེ་ཁང་པའི་ནང་དུ་སོང་ནས་ཚོད་ལྟ་བྱས། ཨ་
མས་གམ་ནས་མོར་བལྟས་ནས་བསྡད། འོན་ཀྱང་མོའི་རྐང་པའི་མཛུབ་མོ་
རྣམས་ཆེ་བས་གསེར་ལྷམ་དེ་གོན་མ་ཐུབ། དེ་ནས་ཨ་མས་མོ་ལ་གྲི་ཆུང་ཞིག་
བྱིན་ནས་བཤད་རྒྱུར། རྐང་པའི་མཛུབ་མོ་རྣམས་གཞོགས་དང་། ཁྱོད་རྒྱལ་མོ་
བྱས་ཚེ་རྐང་ཐང་ལ་འགྲོ་མི་དགོས་ཟེར། བུ་མོས་རྐང་པའི་མཛུབ་མོ་རྣམས་
བཞོགས་ནས་བཙན་གྱིས་ལྷམ་དེ་གྱོན་པ་དང་། ན་ཟུག་ཡོད་ཚད་བསྲན་
ནས་སྒོར་བུད་དེ་རྒྱལ་སྲས་ལ་ཐུག རྒྱལ་སྲས་ཀྱིས་ཁོ་མོ་རང་ཉིད་ཀྱི་མ་འོངས་
པའི་ཆུང་མ་ཡིན་པར་འདོད་ནས་རྟ་ལ་བཞོན་དུ་བཅུག་སྟེ་བུད་སོང་། འོན་
ཀྱང་ཁོ་གཉིས་འགྲོ་སའི་ལམ་དེ་ངེས་པར་དུ་བུ་མོ་ཐལ་རིས་མའི་ཨ་མའི་
དུར་མདུན་བརྒྱུད་དགོས་པས། ཁོ་གཉིས་དུར་མདུན་དུ་ཐོན་པ་ན་ཀྲིན་སྡོང་
ཐོག་ལ་བབས་ཡོད་པའི་ཕུག་རོན་གཉིས་ཀྱིས། “ལོ་ཁུ་ཐེ་གོ་ཁུ། ལོ་ཁུ་ཐེ་གོ་ཁུ།
གསེར་ལྷམ་ནང་དུ་ཁྲག་ཡོད། ལྷམ་འདི་མོས་གོན་ན་ཧ་ཅང་ཆུང་འདུག རྒྱུ་
མཚན་ཆུང་མ་ངོ་མ་ད་དུང་ཁྱིམ་ན་ཡོད།”ཅེས་སྐད་གསང་མཐོན་པོས་བཤད།
རྒྱལ་སྲས་ཀྱིས་མོའི་རྐང་པ་ལ་བལྟས་པ་ན་ཁྲག་བཞུར་བཞིན་པ་མཐོང་
སྟེ་ཁོའི་རྟ་ཁ་ཕྱིར་བསྐོར་ནས་ཆུང་མ་རྫུན་མ་དེ་ཡུལ་དུ་བསྐྱལ་བ་དང་། འདི་
ཆུང་མ་ངོ་མ་མ་རེད་། སྲིང་མོ་ཤོག་ནས་ཚོད་ལྟ་བྱོས་ཞེས་བཤད། སྲིང་མོའི་
ལྷམ་དེ་ཁྱེར་ནས་ཁང་པའི་ནང་དུ་ཚོད་ལྟ་བྱེད་དུ་སོང་། སྲིང་མོ་དེ་ལས་
དབང་ཡག་པོ་འདུག མོའི་རྐང་པའི་མཛུབ་མོ་ལྷམ་ནང་དུ་ཆུད་སོང་། ཡིན་
ནའང་རྐང་པའི་ཕྱི་རྟིང་ཆེ་བས་ལྷམ་ནང་དུ་མ་ཆུད། ཨ་མའི་མོ་ལ་གྲི་ཆུང་
ཞིག་བྱིན་ནས་་ད་ཕྱིར་རྟིང་ཅུང་ཙམ་བཞོགས་དང་། གལ་ཏེ་རྒྱལ་པོའི་ཆུང་
མ་བྱེད་ཐུབ་ན་རྗེས་ཕྱོགས་ཁྱོད་རྐང་ཐང་ལ་འགྲོ་མི་དགོས།”ཞེས་བཤད་རྒྱུར།
བུ་མོས་རྐང་པའི་ཕྱི་རྟིང་གཞོགས་ནས་བཙན་གྱིས་ལྷམ་གོན་པ་དང་། ན་ཟུག་
ཡོད་ཚད་བསྲན་ནས་སྒོར་བུད་དེ་རྒྱལ་སྲས་ལ་ཐུག
རྒྱལ་སྲས་ཀྱིས་ཁོ་མོ་རང་ཉིད་གྱི་མ་འོངས་པའི་ཆུང་མ་ཡིན་པར་བསམ་
ནས་རྟ་ལ་བཞོན་ཏེ་ཕྱིར་བུད་སོང་། ཁོ་གཉིས་འགྲོ་སའི་ལམ་དེ་བུ་མོ་ཐལ་
རིས་མ་ཨ་མའི་དུར་མདུན་ལ་བརྒྱུད་དགོས་པས། ཁོ་གཉིས་དུར་མདུན་དུ་
ཐོན་པ་ན་ཀྲིན་སྡོང་ཐོག་ཏུ་བབས་ཡོད་པའི་ཕུག་རོན་གཉིས་ཀྱིས“ལོ་ཁུ་ཐེ་
གོ་ཁུ། ལོ་ཁུ་ཐེ་གོ་ཁུ། གསེར་ལྷམ་ནང་དུ་ཁྲག་ཡོད། ལྷམ་འདི་མོའི་གོན་ན་
ཧ་ཅང་ཆུང་འདུག རྒྱུ་མཚན་ཆུང་མ་ངོ་མ་ད་དུང་ཁྱིམ་ན་ཡོད།”ཅེས་སྐད་
གསང་མཐོན་པོས་བཤད།
རྒྱལ་སྲས་ཀྱིས་བལྟས་པ་ན། ཁྲག་ལྷམ་ནང་དུ་ཕྱིར་བཞུར་ཡོད་པ་མཐོང་
བ་མ་ཟད། ད་དུང་རྐང་འབོལ་དཀར་པོ་དེ་ཡང་ཁྲག་གིས་བརྫིས་ཡོད། ཁོའི་
རྟ་ཁ་ཕྱིར་བསྐོར་ནས་མོ་ཁྱིམ་དུ་བསྐྱལ་བ་དང་། རྒྱལ་སྲས་ཀྱིས་བཤད་
རྒྱུར། “འདི་ཡང་བག་གསར་ངོ་མ་མ་རེད། ཁྱོད་གཉིས་ལ་བུ་མོ་གཞན་མེད་
དམ།”ཞེས་དྲིས་པ་ན། “མེད།” བུ་མོ་ཐལ་རིས་མའི་ཨ་ཕས“ང་ལ་ཆུང་མ་སྔུན་
མས་སྐྱེས་པའི་ཉམ་ཆུང་གི་བུ་མོ་ཞིག་ཡོད། འོན་ཀྱང་མོ་བག་གསར་ཡིན་པ་
དཔེ་མི་སྲིད།”ཅེས་བཤད། རྒྱལ་སྲས་ཀྱིས་ཁོ་ལ་བུ་མོ་ཐལ་རིས་མ་བོས་ཤོག་
ཟེར། མ་གཡར་གྱིས། “ཨ། མི་ཆོག ཁོ་ཧ་ཅང་མི་གཙང་བའི་མི་ལ་ཐུག་མི་
རུང་།” ཞེས་བཤད། འོན་ཀྱང་རྒྱལ་སྲས་ཀྱིས་ངེས་པར་དུ་མོ་ལ་ཐུག་དགོས་
ཟེར་བས། ཁོས་བུ་མོ་ཐལ་རིས་མ་མི་འབོད་ཐབས་མེད་བྱུང་། མོས་ལག་པ་
དང་ཁ་ངོ་གཙང་མ་ཞིག་བཀྲུས་ནས་རྒྱལ་སྲས་ལ་མཇལ་བ་དང་མཉམ་དུ་རྒྱལ་
སྲས་ལ་གུས་བཀུར་བྱས། རྒྱལ་སྲས་ཀྱིས་གསེར་ལྷམ་མོ་ལ་བྱིན་པ་དང་། མོས་
མོ་ཡར་རྐུབ་སྟེགས་ཤིག་གི་སྟེང་ལ་ཙོག་སྟེ་གྱོན་པ་ན་ཧ་ཅང་རན་པར་འདུག
ལངས་པའི་སྐབས་རྒྱལ་སྲས་ཀྱི་མོའི་གདོང་གསལ་པོར་མཐོང་། དེ་ནི་ཁོའི་
མཉམ་དུ་ཞབས་བྲོ་འཁྲབ་མཁན་གྱི་བུ་མོ་ཡིད་དུ་འོང་བ་དེ་ཡིན་པ་ཤེས། དེ་
ནས་བཤད་རྒྱུར། “འདི་བག་གསར་ངོ་མ་རེད།”ཟེར། མ་གཡར་དང་ལྕམ་
སྲིང་རྣམས་ཡ་མཚན་ཆེན་པོ་སྐྱེས་པ་དང་མཉམ་དུ་ཁོང་ཁྲོའི་དབང་གིས་
ངོ་མདོག་ཡང་སྐྱ་བོར་གྱུར། རྒྱལ་སྲས་ཀྱིས་བུ་མོ་ཐལ་རིས་མ་རྟ་ལ་ཞོན་དུ་
བཅུག་སྟེ་ཕྱིར་བུད་སོང༌། ཁོ་གཉིས་ཀྲིན་སྡོང་བརྒྱུད་ནས་འགྲོ་སྐབས། ཕུག་
རོན་གཉིས་ཀྱིས་སྐད་གསང་མཐོན་པོས། “ལོ་ཁུ་ཐེ་གོ་ཁུ། ལོ་ཁུ་ཐེ་གོ་ཁུ།
གསེར་ལྷམ་ནང་དུ་ཁྲག་མི་འདུག གསེར་ལྷམ་ཆེ་ཆུང་རན་པར་འདུག ཁྱོད་ཀྱི་
བག་གསར་དེ་རེད་དོ།”ཞེས་སྐད་སྒྲོག་བཞིན་འཕུར་ཡོང་ནས་བུ་མོ་ཐལ་རིས་
མའི་ཕྲག་གོང་གཡས་གཡོན་ལ་བབས། དེ་ནས་ཁོ་གཉིས་ཀྱིས་གཉེན་སྟོན་རྒྱ་
ཆེར་བཤམས་ནས་བདེ་ཞིང་སྐྱིད་པའི་འཚོ་བ་ལ་རོལ་ཏོ། །

ནགས་ཚལ་གྱི་སྤྲོ་སྟོན་ཆེན་མོ།

ཕོ་ལེས་སའེ་ལིག་གིས་བརྩམས།རིན་ཆེན་རྣམ་རྒྱལ་གྱིས་བསྒྱུར།
ནགས་ཚལ་ཆེན་པོ་ཞིག་གི་ནང་དུ་སྒྱུ་འཕྲུལ་མ་ལོ་བརྒྱ་དང་ཉེར་བདུན་
ལ་སོན་པ་ཞིག་གནས་ཡོད། སྒྱུ་འཕྲུལ་མ་འདིས་རྫུ་འཕྲུལ་གྱི་དཔེ་ཆ་ཧ་ཅང་
མཐུག་པོ་ཞིག་བློར་བཟུང་ཡོད་པའི་རྐྱེན་གྱིས་མོ་ཅི་ཞིག་ཏུ་འགྱུར་འདོད་ན་
དེ་བཞིན་དུ་འགྱུར་འགྲོ། མོས་རི་དྭགས་ཡོད་ཚད་ཕྱོགས་གཅིག་ལ་བསྡུས་ཏེ་
སྤྲོ་སྟོན་ཆེན་པོ་ཞིག་བཤམས་ནས་ཚང་མ་མཉམ་དུ་དགའ་བདེའི་དཔལ་ལ་
རོལ་ཏུ་འཇུག་འདོད་ཆེ་བས། སྐྱ་ཀ་མངགས་ནས་ཀུན་ལ་བརྡ་གཏོང་དུ་བཅུག
མོས་སྤྲོ་སྟོན་ཧ་ཅང་གཟབ་རྒྱས་ཤིག་བཤམས་ན་བཟང་བ་མ་ཟད། མགྲོན་
པོའང་ཅི་ཙམ་ཞུགས་པ་མང་ན་དེ་ཙམ་གྱིས་བཟང་བར་བསམས།
ཅུང་མ་འགོར་བར་ནགས་ཚལ་དུ་གནས་པའི་རི་དྭགས་ཡོད་ཚད་ལ་
གདན་འདྲེན་ཞུ་སྐད་འབྱོར་སོང་། ནུབ་ཟས་ལ་རོལ་རྗེས་ནགས་བྱི་དང་ཁ་ཤྭ།
ཤྭ་བ། རི་བོང་། ད་དུང་ཡོས་བུ་མང་པོ་དང་ཙི་གུ་སྐོར་ཞིག་ཀྱང་ཕྱོགས་བཞི་
མཚམས་བརྒྱད་ནས་སླེབས་བྱུང༌།
སྒྱུ་འཕྲུལ་མས་རི་དྭགས་ཐམས་ཅད་ཕལ་ཆེར་ཐོན་ཡོད་པ་མཐོང་ནས་
སྐད་གསང་མཐོན་པོས། “ནགས་ཚལ་སྤྲོ་སྟོན་ཆེན་པོ་ད་ལྟ་དངོས་སུ་འགོ་
བརྩམས་པ་ཡིན།”ཞེས་ཁྱབ་བསྒྲགས་བྱས་པ་ན། ཙི་གུ་ཕལ་ཆེར་འདི་འདྲའི་སྤྲོ་
སྟོན་ཆེན་པོར་ཞུགས་མ་མྱོང་བས། སྤྲོ་སྟོན་སྐྱིད་པོ་ཞིག་ཇི་ལྟར་བྱེད་དགོས་
པའང་མི་ཤེས་པར་ཁ་ནས་ཙི་ཙི་ཟེར་བཞིན། “དེས་ན་སྤྲོ་སྟོན་སྐྱིད་པོ་ཞིག་ཇི་
ལྟར་བྱེད་དགོས་སམ”ཞེས་ཟེར།
“ངས་གྲོས་ཤིག་འདོན། ད་ལྟ་མགྲོན་པོ་རྣམས་ཀྱིས་གཟབ་མཆོར་སྤྲས་ཏེ་
རང་ཉིད་གཞན་ཞིག་ཏུ་སྤྲས་དགོས།”ཞེས་སྒྱུ་འཕྲུལ་མས“རེད། གལ་སྲིད་ཁྱོད་
ཚོར་རང་ཉིད་གཞན་དུ་འགྱུར་བར་དཀའ་ཚེགས་འདྲ་ཡོད་ན་ང་ལ་ཤོད་
དང་། ངས་ཁྱོད་ཚོ་ལ་རོགས་རམ་བྱེད་ངེས་ཡིན། ང་ལ་རྫུ་འཕྲུལ་ཡོད་པ་ཁྱེད་
ཚོས་མ་བརྗེད།ཅེས་གསལ་བཤད་བྱས།
དེ་ལོས་ཡིན། རྫུ་འཕྲུལ་གྱི་ནུས་པ་ཇི་ལྟར་འདོན་པར་སྒྱུ་འཕྲུལ་མཪ་སྔ་མོ་
ནས་གྲ་སྒྲིག་ལེགས་པོ་ཡོད།
དེ་ལྟར་བཤད་ཚར་བ་ན་སྒྱུ་འཕྲུལ་མས་ཁོ་ཚོར་རོགས་རམ་བྱས་ནས་
གཟབ་མཆོར་སྤྲས་པ་དང་མཉམ་དུ་འགྱུར་ལྡོག་ཀྱང་བྱུང་དུ་བཅུག དེ་བས།
རི་བོང་རྣམས་ལ་ཤྭ་ཡི་རྭ་སྐྱེས། ཤྭ་བ་ཐིག་ལེ་ཅན་ལ་རི་བོང་གི་རྭ་སྐྱེས། ཙི་གུ་
རྣམས་གློ་བུར་དུ་ཁྱིའི་བོངས་ཚད་དང་མཉམ་པ་ཞིག་ཏུ་གྱུར། རི་བོང་རྣམས་
ཇེ་ཆུང་དུ་སོང་ནས་ཙི་གུའི་ཆེ་ཆུང་མ་གཏོགས་མེད། ཁ་ཤྭ་རྣམས་ཀྱི་སྤུ་
མདོག་སྐྱ་བོ་ཡིན་ཡང་ད་ལྟ་ཚང་མའི་ཁ་མདོག་དམར་པོ་དང་སྔོན་པོ། ལྗང་
ཁུ་རུ་གྱུར་ཡོད། ནགས་བྱི་ལ་ཁ་ཏྭའི་གཤོག་པ་ཞིག་སྐྱེས།
“ཁྱོད་ཀྱིས་ང་བརྗེད་སོང་བ་ཡིན་ནམ”ཞེས་ཕོ་རོག་གིས་སྐད་བརྒྱབ།
སྒྱུ་འཕྲུལ་མས་བཤད་རྒྱུར། “དེ་ནི་དཔེ་མི་སྲིད། ཁྱོད་ཅི་ལྟར་འགྱུར་
དགོས་པ་ལ་ངས་སྔ་མོ་ནས་འདང་བརྒྱབ་ཟིན། ཁྱོད་ལ་ནགས་བྱི་ཡི་རྔ་མ་ཞིག་
བཏགས་ན་ཅི་འདྲ་རེད་དམ།”
སྒྱུ་འཕྲུལ་མས་རང་ཉིད་ལ་རྣམ་པ་གསར་བའི་འུག་པའི་མིག་འབྲས་ཤིག་
ཐོགས་ཏུ་བཅུག་པ་དང་། དེའི་ཐོག་ལ་རྟ་ཡི་སོ་ཕྲེང་ཞིག་ཀྱང་བསྣན།
དེ་ལྟ་བུ་ཞིག་བྱས་ཚེ་བལྟས་པ་ཙམ་གྱིས་འཇིགས་སུ་རུང་བ་ཞིག་ཡིན་པ་
ཤེས་ཐུབ།
ད་ལྟ་ཚང་མ་འགྱུར་ཟིན། སྤྲོ་སྟོན་ཆེན་མོ་འགོ་བརྩམས་ན་ཆོག
སྐབས་དེར། གློ་བུར་དུ་གར་ཡོང་མི་ཤེས་པའི་སྐད་དམའ་མོ་ཞིག་གྲགས་
འོང་།
“ཁྱོད་ཚོ་ལ་བར་ཆད་ཅིག་བཟོ་དགོས་བྱུང་། ང་ཁྱོད་ཚོའི་སྤྲོ་སྟོན་འདི་ལ་
ཞུགས་ན་ཆོག་གམ།”
སྲོག་ཆགས་ཚང་མར་ཡ་མཚན་སྐྱེས་ནས་མ་གྲོས་གཅིག་མཐུན་གྱིས་མགོ་
ཕྱིར་འཁོར་ནས་བལྟས་པ་ན་ཝ་མོ་ཞིག་སྔོང་པོའི་རྒྱབ་ཕྱོགས་ནས་བུད་བྱུང༌།
ཝ་མོས་ངོ་ལ་འཛུམ་ཞིག་ལངས་ནས་བཤད་རྒྱུར། “ཁྱོད་ཚོས་ང་གདན་
འདྲེན་མ་བྱས་ཀྱང་། ང་ངོ་ཚ་མེད་པར་རང་འགུལ་གྱིས་ཡོང་བ་ཡིན། རེ་བ་
ཡིན་ན་ཁྱོད་ཚོས་ང་ལ་འཕྱ་དམོད་མི་བྱེད་པར་ཞུ། དྲང་མོར་བཤད་ན། ཁྱོད་
ཚོའི་སྤྲོ་སྟོན་འདི་ལ་ང་གཅིག་པུ་ཆད་ན་ཡང་མི་འགྲིགདེ་མ་ཡིན་ནམ།”
གཡོ་སྒྱུ་ཅན་གྱི་ཝ་མོ་ཐོན་པ་མཐོང་བ་ན། རི་བོང་སྐྲག་ནས་མགོ་ན་ཤྭ་ར་
ཐོགས་ཡོད་པ་དེ་ཡང་འདར་སིག་སིག་བྱས། ནགས་བྱི་འཇིགས་ཡེར་ནས་གློ་
བུར་དུ་ཁང་ཐོག་ལ་བྲོས་སོང་། ཙི་གུ་རྣམས་ཀྱང་དངངས་འཚུབ་དང་བཅས་
ཏེ་སྒྱུ་འཕྲུལ་མའི་རྒྱབ་ལ་འགོས་ནས་འཚང་ཁ་བརྒྱབ། བལྟས་ཚོད་ཀྱིས་སྒྱུ་
འཕྲུལ་མས་སྲུང་སྐྱོབ་བྱ་རྒྱུར་རེ་སྙེག་བྱེད་པ་དང་འདྲ།
“ཁྱོད་ལ་ཞུ་བ་བྱེད། ཁོ་མྱུར་དུ་ཐག་རིང་ལ་འགྲོ་རུ་ཆུགས། ཡོས་བུ་རྣམས་
སྐྲག་ནས་འུར་བརྒྱབ། ད་འགྲིག་མེད། ང་ཚོ་ནམ་རྒྱུན་ཁོའི་འགྲན་ཡ་མིན། ད་
ལྟ་ང་ཚོ་འདི་འདྲ་ཆུང་ཆུང་ཞིག་ཏུ་གྱུར་ཡོད་པས་ཁོའི་འགྲན་ཡ་བྱེད་ཐབས་
བྲལ་བས་ཉེན་ཁ་ཆེན་པོ་རང་འདུག”
ཝ་མོས་སྙིང་རྗེ་བའི་ཚུལ་གྱིས་བཤད་རྒྱུར། “སྐད་ཆ་དེ་ལྟར་མ་བཤད།
ངའི་རྣམ་འགྱུར་འདི་ད་དུང་མི་ཡག་གམ། ངས་ཁྱེད་ལ་ཞུ་བ་བྱེད། ང་ཁྱོད་ཚོ་
དང་མཉམ་དུ་རྩེ་རུ་ཆུགས”ཝ་མོས་བཤད་ཞོར་དུ་རང་ཉིད་ཀྱི་མཛེས་སྡུག་
ལྡན་པའི་རྔ་མ་གཡུག་ནས་བསྡད།
“ངས་ཁྱོད་ཀྱི་ཆ་རྐྱེན་ཁས་ལེན། ཡིན་ནའང༌། ཁྱོད་ཀྱིས་འདི་ན་ཡོད་པའི་
མགྲོན་པོ་གཅིག་ལའང་གནོད་པ་མི་བྱེད་པ་ཁག་ཐེག་བྱེད་དགོས། ”
“ཐུགས་བདེ་མོ་བྱོས། དེ་ངས་ཁག་ཐེག་བྱེད། ང་ཝ་མོ་ཁ་དན་ཚིག་ལ་
གནས་པ་ཞིག་ཡིན། ངས་མནའ་བསྐྱལ་ཀྱང་ཆོག གལ་སྲིད་ང་ཁ་དན་ཚིག་ལ་
མ་གནས་ན། ང་ལ་ཚེ་གང་པོར་ཞོག་ཁོག་མ་གཏོགས་ཟོས་མི་ཆོག་པའི་ཆད་པ་
བཅད་ཀྱང་ཆོག”
“རེད་ཡ། ངའི་མི་གཤིས་མི་བཟང་རྒྱུ་མེད་པས། ད་འདི་ལྟར་བྱེད་དགོས་
དོན་མེད།” སྐབས་དེར་སྒྱུ་འཕྲུལ་མས་ཧ་ཧ་ཟེར་བར་གད་མོ་ཤོར་ནས་བཤད་
་པོར་
རྒྱུར། “འོན་ཀྱང་ཁྱོད་ཁ་དན་ཚིག་ལ་མ་གནས་ན། དངོས་ནས་ཚེ་གང་
ཞོག་ཁོག་ཟོས་ནས་འདུག་དགོས། དེ་ལྟར་བྱས་ན་རང་ཉིད་ལའང་ཤིན་ཏུ་
དཀའ། ད་འདི་ལྟར་བྱེད། ངས་ཀྱང་ཤུ་རེ་བྱས་ནས་ཁྱོད་ཚད་དེ་ལ་ལྷུང་མི་
དགོས་པར་བྱེད། ཆོག་གམ།”
སྒྱུ་འཕྲུལ་མར་ཝ་མོའི་ཚིག་ལ་ཡིད་ཆེས་དེ་འདྲ་ཞིག་མེད་སྟབས་དེའི་ཁ་
ནི་བྱ་གག་པའི་མཆུ་ཏོ་ཞིག་ལ་གྱུར་དུ་བཅུག་པ་ན། སྲོག་ཆགས་རྣམས་སེམས་
བདེ་བར་གྱུར། ཁོ་ཚོའི་སེམས་ལ། ད་ཐེངས་ཝ་མོས་ཟ་འདོད་ཀྱང་ཟ་མི་ཐུབ་
པར་འདོད། ཙི་གུ་ལས་ཀྱང་ཆུང་བར་གྱུར་པའི་ཡོས་བུ་རྣམས་ཀྱིས་ཀྱང་ཝ་
མོའི་རྣམ་པ་དེ་མཐོང་བ་ན་སྐྲག་སྣང་ཅི་ཡང་མེད་པར་གྱུར།སྤྲོ་སྟོན་འདི་ལྟར་
འགོ་བརྩམས་ཏེ། ཚང་མ་སྤྲོ་སྟོན་གྱི་དཔལ་ལ་རོལ་ནས་ས་རུབ་སོང༌། བྱ་རོག་
རྣམས་ཤྭ་མོ་ཁྲ་རིས་ཀྱི་མགོ་ན་འཁོར་ལྡིང་བྱེད་བཞིན་འདུག ལན་རེར་བསམ་
བཞིན་དུ་ཡང་ཞིང་འཇམ་པའི་གཤོག་པས་དེ་ཚོར་རེག་ཅིང་རྩེད་འཇོར་རོལ།
ཡོས་བུ་རྣམས་ཀྱིས་བག་ཕེབས་པའི་ངང་ནས་ཝ་མོའི་མདུན་དུ་བྲོ་འཁྲབ་ཀྱིན་
འདུག སྤྲོ་སྟོན་བྱས་ནས་ཟླ་བ་ཤར་བའི་སྐབས་སུ། སྒྱུ་འཕྲུལ་མས་ད་གཟོད་
སྐད་ཆ་བཤད་རྒྱུར།
“གྲོགས་པོ་ཚོ། ད་ལྟ་སྤྲོ་སྟོན་མཚམས་འཇོག་པའི་དུས་ལ་ཐོན་བྱུང༌། འོན་
ཀྱང་། ཚང་མ་མ་སོང་སྔོན་ལ། ངས་ཁྱོད་ཚོ་ལ་དགོང་ཟས་ཤིག་གིས་མགྲོན་
བྱེད་འདོད།"
དེ་ལྟར་བཤད་ཞོར་དུ་མོས་ཡང་བསྐྱར་སྔགས་བཏོན་ཏེ། ཁ་ཤྭ་དང་ཤྭ་
མོ་ཁྲ་རིས་ལ་རྩྭ་སྐམ་པོ་ཞིམ་མངར་ཅན་ཤིང་རྟ་ཆེན་པོ་གང་དང་། ནགས་བྱི་
རྣམས་ལ་སྟར་ཀ་སླེ་བོ་གང་སྤྲུལ་བས་བསྒྲུབས་ནས་བྱིན། ཡོས་བུ་ལ་ཡང་ཚོད་
དཀར་མང་པོ་གནང་། དགོང་ཟས་མགོ་མ་བརྩམས་གོང་ལ། སྒྱུ་འཕྲུལ་མས་
ཡང་བསྐྱར་སྔགས་བཏོན་ནས་ཚང་མ་སྔོན་གྱི་རྣམ་པར་བསྒྱུར་པ་དང་། དེ་
ནས་མགྲོན་པོ་རྣམས་ཀྱིས་ཞིམ་མངར་ཅན་གྱི་དགོང་ཟས་ལ་རོལ།
ཝ་མོ་གཅིག་པུ་མ་གཏོགས་ཚང་མས་མཆོག་ཏུ་གྱུར་པའི་ཟས་ཞིམ་པོ་
དག་ཟ་བཞིན་མཆིས། ཁོའི་ཁ་ལ་ད་དུང་བྱ་གག་གི་མཆུ་ཏོ་ལས་འགྱུར་བ་ཅི་
ཡང་བྱུང་མི་འདུག
“དགོངས་པ་མ་ཚོམ།”ཞེས་ཝ་མོས་བོས། ཁྱོད་ཀྱིས་ངའི་སྔོན་ཆད་ཀྱི་ཁ་
ཕྱིར་སྟེར་རྒྱུ་མིན་ནམ། ཁྱོད་ཀྱིས་ལྟོས་དང་། བྱ་གག་གི་ཁ་འདིས་ཅི་ཡང་ཟ་མི་
ཐུབ།
“ཁྱོད་ཀྱིས་ཅུང་ཙམ་བཟོད་བསྲན་བྱོས་དང་།”སྒྱུ་འཕྲུལ་མས་དེ་ལྟར་ལན་
བཏབ། “ཚང་མ་ཟོས་ཚར་ན་ཁྱོད་ལའང་ཟ་རྒྱུ་ཞིམ་པོ་ཞིག་ཡོད། འོན་ཀྱང་།
ངས་འདི་ལྟར་ལས་དགོས་དོན་ཁྱོད་ཀྱིས་ཀྱང་ཤེས་ན་འགྲིག”
དེ་ནས། ཝ་མོ་ཟུར་ཞིག་ཏུ་སོང་སྟེ་ཙོག་ནས་བསྡད། ཁོས་ཚང་མས་ཞིམ་
མངར་ཅན་གྱི་ཟས་ཟ་བཞིན་པ་མཐོང་ནས་སེམས་སྡུག་གི་ནང་དུ་ལྷུང་འདུག
་ཅེས་ཝ་མོས་སྐབས་རེར་ཁ་གདངས་ནས་གག་གག གག་གག གག་གག་
འུར་བརྒྱབས།
སྲོག་ཆགས་ཚང་མ་ཡུལ་ལ་ལོག་པ་དང་། ཆེས་མཐའ་མཇུག་ཏུ་ཡུལ་
ལ་ལོག་པའི་ཙི་གུའ ང་ཚང་དུ་འཛུལ་བ་ན་སྒྱུ་འཕྲུལ་མས་ད་གཟོད་ལག་པ་
གཡུག་ཙམ་བྱས་ཏེ། དུས་ཐུང་ཞིག་གི་ནང་དུ་གཡོ་སྒྱུ་ཅན་གྱི་ཝ་མོར་སྔོན་
ཆད་ཀྱི་རྣམ་པ་རུ་བསྒྱུར། སྒྱུ་འཕྲུལ་མས་ཁོ་ལ་ཤ་རྒྱངས་རྒྱུ་མའི་དགོང་ཟས་
མཆོག་ཏུ་གྱུར་པ་ཞིག་གནང་བ་ན། ཝ་མོས་ཞིམ་མངར་ལྡན་པའི་དགོངས་
ཟས་དེ་རྔམ་ཟ་བྱས་སོང་།
“ཅི་འདྲ་རེད། ཞིམ་པོ་འདུག་གམ།”
སྒྱུ་འཕྲུལ་མས་དེ་ལྟར་དྲིས་ཀྱང་། ཝ་མོས་ཤ་རྒྱངས་རྒྱུ་མ་ཟ་བ་ལས་སྒྱུ་
འཕྲུལ་མར་ལན་ཅི་ཡང་མ་བཏབ།

སྲུ་མོ་ཡུག་ཇེ་ཉི་དང་ཟླ་བའི་གཏམ་རྒྱུད།

ཀྲེན་མུའུ་སི.ཁུ་ལོ་སིས་བརྩམས།རིན་ཆེན་རྣམ་རྒྱལ་གྱིས་བསྒྱུར།
ལོ་འགའི་ཡར་སྔོན་དུ། བུ་ཆུང་མའེ་ཁུ་སི་མཚན་མོའི་བཅར་འདྲི་མཁན་
ཞིག་ལ་འཕྲད་བྱུང་། ཉིན་དེར། ཁོ་རང་སྒོ་ཕྱེས་ཡོད་པའི་སྒེའུ་ཁུང་ཉེ་འགྲམ་
གྱི་མལ་ཁྲིའི་སྟེང་དུ་ཉལ་ནས་བསྡད་ཡོད། སྒེའུ་ཁུང་ལས་ཕྱིར་བལྟས་ཚེ། ཁོས་
སྐར་མ་མཐོང་ཐུབ་ལ། སྐབས་སྐབས་སུ་ཟླ་བའང་མཐོང་ཐུབ། གློ་བུར་དུ། ཁོས་
སྐར་མདའ་ཞིག་སྒེའུ་ཁུང་གི་ཕྱོགས་སུ་ལྷུང་ཡོང་བ་མཐོང་བྱུང་། ཁོ་རང་
དངངས་སྐྲག་སྐྱེས་ཏེ། དེ་མ་ཐག་ལུག་བལ་གྱིས་བཟོས་པའི་སྐེ་དཀྲིས་དེ་མགོ་
ལ་དཀྲིས་ཤིང་གྲགས་མེད་འགུལ་མེད་དུ་བསྡད། འོན་ཀྱང་། ཁོའི་རྣ་ལམ་དུ་
ཐོས་པ་ནི་སྒེའུ་ཁུང་དལ་མོའི་ངང་རྡུང་བའི་སྐད་སྒྲ་ཙམ་ལས་སྐྲག་དགོས་
པའི་དོན་དག་ཅི་ཡང་མ་བྱུང་བས། ཅང་མ་འགོར་བར་ཡོད་ཚད་སྔར་བཞིན་
ལྷིང་འཇགས་ཀྱི་གནས་སུ་གྱུར་སོང༌།
ཁོས་ད་གཟོད་སེམས་ཆུང་གིས་མགོ་དཀྲིས་ཕྱིར་བླངས་པ་ན། མིག་མདུན་
དུ་གསེར་གྱི་ཟླ་གོར་བག་ལེབ་དང་འདྲ་བའི་ཟླ་བ་དེ་ཁོའི་མལ་ཁྲིའི་འགྲམ་གྱི་
སྒེའུ་ཁུང་སྟེང་ནས་ཙོག་པུར་བསྡད་འདུག་པ་སྣང་བྱུང་།
མའེ་ཁུ་སི་ཡིས་ཁྱོད་བདེ་མོ།ཟླ་བ་ལགས།”ཞེས་བཤད་པ་ན།ཟླ་བས་མའེ་
ཁུ་སིར་ལྟ་ཞོར་དུ་སེམས་སྡུག་གི་ངང་ནས། “མའེ་ཁུ་སི། ཁྱོད་བདེ་མོ།”ཞེས་
ལན་བཏབ།
མེའེ་ཁུ་སིས་་ཁྱོད་ཀྱིས་སེམས་སྡུག་འདི་འདྲ་བྱེད་དོན་ཅི་ཡིན།”ཞེས་དྲིས་
པ་དང་། ཁོའི་མིག་མདུན་གྱི་ལོ་ན་བགྲེས་པའི་སྐར་མ་འདི་ངལ་དུབ་ཀྱིས་
གཟིར་ཡོད་པའི་རྐྱེན་ཡིན་ནམ་བསམས།
ཟླ་བས། “ཨའེ། ཨའེ། ཨའེ།”ཟེར་ཞོར་དུ་དངན་པ་འཐེན་བྱུང་།
“ཁྱོད་ལ་ན་ཚ་བྱུང་བ་ཡིན་ནམ།”
“མིན། ང་རང་ཧ་ཅང་བདེ་མོ་ཡིན། རྒྱུ་མཚན་ནི་ཟླ་བར་ནམ་ཡིན་ཡང་
ནད་འབྱུང་མི་སྲིད། འོན་ཀྱང་ངས་ད་ལྟ་སྡུག་བསྔལ་མྱོང་བཞིན་པའི་སྒང་
ཡིན།”
“ཟླ་བ་ལགས། ཁྱོད་ཀྱིས་སྡུག་བསྔལ་བྱེད་དགོས་དོན་ཅི་ཡིན།”
“རྒྱུ་མཚན་ནི་ཁྱོད་ཀྱི་སྲི་མོ་ཡུག་ཇི་ཉི་ཡི་རྐྱེན་ཡིན་ཡ། མའེ་ཁུ་སི།”
མའེ་ཁུ་སིས་གཏན་ནས་ཧ་གོ་མ་བྱུང། འོན་ཀྱང་ཁོས་ཟླ་བ་ལ་གསལ་
བཤད་བྱེད་དུ་འཇུག་འདོད་ཡོད་པའི་སྐབས་སུ། ཐག་རིང་ནས་གྲག་ཡོང་བའི་
གླིང་བུའི་སྒྲ་ཞིག་ཐོས་བྱུང། ཁོས་ད་དུང་དོན་དག་ཅི་བྱུང་བ་མ་ཤེས་པར་ཡོད་
པ་ལ། ཟླ་བ་ནི་གཟུགས་མེད་ཀྱི་ཐག་པ་ཞིག་གིས་འཐེན་སོང་བ་དང་འདྲ་བར་
བུད་སོང་།
མའེ་ཁུ་སི་དེ་མ་ཐག་ཡར་ལངས་ཏེ་བལྟས་པ་ན། ལུས་ཕུང་ཧ་ཅང་རྒྱགས་
པའི་སྲི་མོ་ཡུག་ཇི་ཉི་ལམ་ཆེན་བརྒྱུད་ནས་ཡོང་བ་མཐོང་བར་མ་ཟད། ཟླ་
བའང་མོའི་སྒེའུ་ཁུང་མདུན་དུ་དྲུད་སོང་། ཅུང་མ་འགོར་བར་ཤེད་ཤུགས་
ཆེན་པོས་ཟླ་བ་ཁང་པའི་ནང་དུ་དྲུད་བྱུང་ལ། དེ་ནས་སྒེའུ་ཁུང་སྒོ་བརྒྱབ་པ་
དང་དྲ་ཡོལ་ཡང་བརྒྱབ། ཡུད་ཙམ་འགོར་རྗེས། མའེ་ཁུ་སི་ཡིས་ཟླ་བའི་གྲིབ་
གཟུགས་དེ་དྲ་ཡོལ་གྱི་ལྟག་རྒྱབ་ན་ཕར་འགུལ་ཚུར་འགུལ་བྱེད་པ་མཐོང་
བྱུང་བ་དང་། ཕལ་ཆེར་ཞབས་བྲོ་འཁྲབ་བཞིན་འདུག་ལ། ཁོས་ཐག་རིང་ནས་
བརྒྱུད་ཡོང་ཞིང་སྙན་འཇེབས་ལྡན་པའི་གླིང་བུའི་སྒྲ་ཞིག་གྲགས་ཡོང་བའང་
ཐོས་བྱུང་།
བུ་ཆུང་མའེ་ཁུ་སི་ལ་ཆ་མཚོན་ནས་བཤད་ན། འདི་ཡོད་ཚད་དངོས་ནས་
ངོ་མཚར་ལྡན་པ་ཞིག་རེད། ཁོའི་སེམས་ལ་དགའ་ཚོར་ཆེན་པོ་ཞིག་སྐྱེས་ཏེ་ལྭ་
བ་གྱོན་ནས་སྒོའི་ཕྱིར་བུད། ཁོ་རང་ལམ་ཆེན་དུ་མཆོངས་རྒྱུག་བྱས་ནས་སོང་
ལ། ཡང་ས་འོག་གི་སྒོ་ཕྱེས་ཡོད་པའི་སྒེའུ་ཁུང་ནང་དུ་སྦར་འཛུལ་བྱས་ཏེ་སྲི་
མོ་ཡུག་ཇི་ཉི་ཡི་ཁྱིམ་ལ་སོང་། ཁོ་རྐང་འཇབ་ལག་འཇབ་ཀྱིས་ཐོག་སོའི་སྡོད་
ཁང་དུ་སོང་བ་ན། སྒོ་བར་ནས་གློག་འོད་ཅིག་བརྒྱུད་འོང་བ་མཐོང་བྱུང༌།
ཁོ་རང་གླིང་བུའི་སྒྲ་དང་ཐག་ཇེ་ཉེ་ནས་ཇེ་ཉེ་རུ་སོང་བ་དང་། ད་དུང་
བུད་མེད་ཅིག་གིས་དགོད་སྒྲ་དང་ལྷན་དུ་ཟླ་བ་དང་ཁ་བརྡ་བྱེད་པའང་ཐོས་
བྱུང་། སྐད་སྒྲ་ཞིག་གིས་ད་དུང་ལྡེ་མིག་གཏོང་སའི་ཁུང་བུ་བརྒྱུད་ནས་དོན་
དག་གི་བརྒྱུད་རིམ་ཆ་ཚང་བཤད་པ་དང་། ཁོའི་སྲི་མོ་ཡུག་ཇི་ཉི་ལ་ཅཱ་ཅཱ་ཡ་
ཟེར་བའི་སྒྱུ་འཕྲུལ་གླིང་བུ་ཞིག་ཡོད། གལ་ཏེ་མོས་སྒྱུ་འཕྲུལ་གླིང་བུ་དེ་བུས་ཚེ།
མི་སུ་ཞིག་ལ་ཞབས་བྲོ་འཁྲབ་ཏུ་འཇུག་འདོད་ན་དེས་རང་དབང་མེད་པར་
ཞབས་བྲོ་འཁྲབ་སྲིད་པ་ཡིན།
གཟའ་འཁོར་གཉིས་ཀྱི་སྔོན་དུ། ཀྲུང་གོའི་ཚོང་པ་ཆུང་ཆུང་ཞིག་གིས་
ཐབས་བརྒྱ་ཇུས་སྟོང་གིས་གྲོང་ཁྱེར་འདི་ནས་སྒྱུ་འཕྲུལ་གླིང་བུ་འདི་བཙོང་
འདོད་ཡོད་མོད། འོན་ཀྱང་། ཉོ་མཁན་གཅིག་ཀྱང་མ་བྱུང་ལ། ཚང་མ་ཡ་
མཚན་པའི་རོལ་ཆས་འདི་ལ་ཧ་ཅང་སྐྲག་བཞིན་ཡོད་པ་རེད། མཇུག་མཐར།
ཚོང་པ་ཆུང་ཆུང་དེ་ཁ་མི་འབྲལ་ག་མེད་བྱུང་བ་མ་ཟད། གྲོང་ཁྱེར་ནང་གི་མི་
རྣམས་ཀྱིས་ཁོས་སྒྱུ་འཕྲུལ་གླིང་བུ་དེ་དོན་ངོ་མས་བཙོང་ཟིན་པ་དང་ཡང་ན་
ཕྱིར་ཁྱེར་སོང་བའང་ཤེས་ཀྱིན་མེད།
ད་ལྟ་མའེ་ཁུ་སི་ཡིས་སྒྱུ་འཕྲུལ་གླིང་བུ་དེ་གང་དུ་ཡོད་པ་གཞི་ནས་ཤེས་
སོང༌།
སྒྱུ་འཕྲུལ་གླིང་བུ་དེ་ཡུག་ཇི་ཉི་ཡིས་ལྐོག་ནས་ཉོས་པ་མ་ཟད། གླིང་བུ་
དེ་བེད་སྤྱད་ནས་སྙིང་རྗེ་བའི་ཟླ་བ་ལ་ཞབས་བྲོ་འཁྲབ་ཏུ་བཅུག་སྟེ་དགའ་
བདེའི་དཔལ་ལ་རོལ་བཞིན་ཡོད། ཡུག་ཇི་ཉི་ཡི་སྡོད་ཁང་ནང་དུ་འདུ་འཛི་
ཧ་ཅང་ཆེ་ལ། མོའི་གྲོགས་མོ་བཞི་བོའང་མོ་དང་འདྲ་བར་ལུས་བོངས་ཆེ་ཞིང་
འདོད་རྔམ་ཆེན་པོ་འདུག ཁོ་ཚོས་ཟླ་བས་བྲོ་འཁྲབ་པ་ལ་ལྟ་ཞོར་དུ་དྲི་ཞིམ་
ཅན་གྱི་འོ་ལྡན་བག་ལེབ་ཟ་བཞིན་ཡོད་ལ། མཚམས་རེར་ལྐོག་དགོད་བྱེད་
པ་དང་། ཡང་སྐབས་རེར་སྐད་གདངས་ཆེན་པོས་ཧབ་ཆ་རྒྱག་བཞིན་འདུག
ཡུག་ཇི་ཉི་ནི་ཁོ་ཚོའི་ཁྲོད་ཀྱི་འཁྲབ་སྟོན་པ་གཙོ་བོ་ཡིན་པ་དང༌། མོས་རིང་
ཞིང་སྦོམ་པའི་རྐང་པ་ཕར་འགུལ་ཚུར་འགུལ་བྱེད་བཞིན་ཁང་པའི་དཀྱིལ་དུ་
ལངས་ཏེ་སྒྱུ་འཕྲུལ་གླིང་བུ་དེ་འབུད་ཀྱིན་ཡོད། སྒྱུ་འཕྲུལ་གླིང་བུ་དེ་འབུད་
པའི་སྐབས་སུ། མོའི་མིག་ཟུང་ཆུང་ཆུང་དེ་དགའ་སྤྲོའི་ངང་ནས་གཅིག་རྡེབ་
ཉིས་རྡེབ་བྱེད་བཞིན་འདུག ཟླ་བ་ཐང་ལ་འགྱེལ་ཞོར་དང་ངུད་མོ་རྒྱག་ཞོར་
དུ་ད་དུང་ཞབས་བྲོ་འཁྲབ་ཀྱིན་ཡོད་པས། མའེ་ཁུ་སི་ནི་སྙིང་རྗེ་བའི་ཟླ་བའི་
ཆེད་དུ་ཡིད་སེམས་སྐྱོ་ནས་ར་བཟི་བ་ལྟར་གྱུར་སོང་།
ཁོ་རང་ཡུག་ཇི་ཉི་དང་བུད་མེད་དེ་ཚོའི་སྟེང་ལ་ཁོང་ཁྲོ་བཟོད་གླགས་
མེད་པ་སྐྱེས་ཏེ་རང་གིས་རང་ལ་ཚོད་འཛིན་བྱེད་དཀའ་བའི་གནས་སུ་གྱུར་
པས། ཤུགས་ཆེན་པོའི་སྒོ་ལ་རྡོག་པས་བརྒྱབ་སྟེ་གོམ་སྟབས་གཅིག་གིས་ཁང་
པའི་ནང་དུ་སོང་བ་ན། བུད་མེད་དེ་ཚོ་སྐྲག་ནས་འུར་བརྒྱབ་པ་དང་ཆབས་
ཅིག་ཏུ་འོ་ལྡན་བག་ལེབ་ཀྱང་ལག་ནས་མར་ལྷུང་བ་མ་ཟད། ཡུག་ཇི་ཉིའི་
ལག་གི་སྒྱུ་འཕྲུལ་གླིང་བུ་ལའང་དངངས་སྐྲག་ཆེན་པོ་སྐྱེས་བྱུང་།
འདི་ནི་མའེ་ཁི་སུ་ཡིས་སྒྲུབ་འདོད་པའི་བྱ་བ་དེ་རང་རེད། ཁོ་རང་ཕར་
མཆོངས་ཏེ་སྒྱུ་འཕྲུལ་གླིང་བུ་འཕྲོགས་ནས་དེ་མ་ཐག་བྲོས་སོང་ལ། ཟླ་བའང་
ཁོའི་རྗེས་ལ་རྒྱུག་ནས་ཡོང་བཞིན་འདུག འོན་ཀྱང་། བུད་མེད་དེ་ཚོས་ཀྱང་
རྗེས་དེད་ནས་ཐོན་བྱུང་བ་དང༌། ཁོ་ཚོས་སྒྱུ་འཕྲུལ་གླིང་བུ་ཕྱིར་འཕྲོག་འདོད་
ཀྱི་ངན་སེམས་བཅངས་ཡོད། ཡིན་ཡང་། དེ་དུས་བུ་ཆུང་མའེ་ཁི་སུའི་སེམས་
ལ་ཐབས་བཀོད་བཟང་པོ་ཞིག་དྲན་བྱུང་བས། ཁོས་སྐད་ཆེན་པོས། ཅཱ་ཅཱ་ཡ། 
བུད་མེད་འདི་ཚོར་བྲོ་འཁྲབ་ཏུ་ཆུགས། ཞེས་ཟེར་ཞོར་དུ་སྒྱུ་འཕྲུལ་གླིང་བུ་
དེ་བུས། ཁོས་སྲོག་བསྡོས་ཀྱིས་བུས་ཏེ། བུད་མེད་དེ་ཚོ་ཁོའི་ཉེ་སར་བཅར་མི་
ཐུབ་པར་བཏང་བ་དང་། ཁོ་ཚོ་རང་དབང་མེད་པར་སྒྱུ་འཕྲུལ་གླིང་བུ་ཅཱ་ཅཱ་
ཡ་དང་ལྷན་དུ་བྲོ་མི་འཁྲབ་ཐབས་མེད་བྱུང་། ད་དུང་ཁོ་ཚོ་ཕར་འགུལ་ཚུར་
འགུལ་མང་པོ་བྱེད་དུ་བཅུག་པས། ཐང་ཆད་ནས་དབུགས་ཀྱང་འབྱིན་དཀའ་
བར་འདུག མཇུག་མཐར། ཁོ་ཚོ་མའེ་ཁི་སུ་དང་མཉམ་དུ་སྡོད་ཁང་ནང་ལ་མི་
འགྲོ་ག་མེད་ཏུ་གྱུར་པ་དང་། འདིའི་སྐབས་སུ། ཁོ་ཚོ་ཐང་ཆད་ནས་དབུགས་
ཧལ་ཧལ་གྱིས་མའེ་ཁུ་སི་ལ་ཞུ་བ་བྱས། འོན་ཀྱང་། མའེ་ཁུ་སི་ཁོ་ཚོ་ལ་སྙིང་
རྗེ་ཅུང་ཙམ་ཀྱང་སྐྱེས་ཀྱིན་མེད་པར། ཁོས་སྐར་ཆ་གཅིག་ལའང་མཚམས་མ་
བཞག་པར་སྒྱུ་འཕྲུལ་གླིང་བུ་བུས་བྱུང༌། ཁོས་དྲ་ཡོལ་ཕྱེས་ནས་ཟླ་བར་འཆལ་
མོ་འདི་ཚོའི་ཚུགས་ཀ་དེ་སྟོན་འདོད་ཀྱང་། དེ་དུས། ཟླ་བ་སྔ་མོ་ནས་མཁའ་
དབྱིངས་སུ་འཕགས་སོང་བ་མ་ཟད། སྐར་ཚོགས་ཀྱི་ཁྲོད་དུ་བར་མཚམས་མེད་
པར་མིག་རྡེབ་བཞིན་འདུག །
དུས་ཚོད་གཉིས་གསུམ་ཙམ་སོང་རྗེས། མའེ་ཁུ་སིས་ད་གཟོད་འབུད་
མཚམས་བཞག ཁོས་སྒྱུ་འཕྲུལ་གླིང་བུ་ཁྱེར་ནས་དལ་གྱིས་ཁང་པའི་ནང་ནས་
སྒོར་འབུད་པའི་སྐབས་སུ། ཁོ་ཚོས་འཁུན་སྒྲ་སྒྲོག་བཞིན་དུ་དབུགས་ཧལ་ཧལ་
གྱིས་གདུག་རྩུབ་ཆེ་བའི་མིག་མདངས་ཀྱིས་ཁོ་ལ་བལྟས་ནས་འདུག་ནའང་
སྔུན་ལ་སོང་ཏེ་བཀག་འགོག་བྱེད་ཐུབ་མཁན་གཅིག་ཀྱང་མ་བྱུང་།
བུད་མེད་རྒྱགས་པ་འདི་ཚོའི་གཟུགས་པོ་ད་ལྟ་ཇེ་ཕྲ་སོང་ཡོད། དེའི་ནང་
ནས་ཀྱང་ཡུག་ཉི་ཇེ་སྲི་མོ་ལྷག་ཏུ་ཇེ་ཕྲ་སོང་ནས་ལོ་ཀན་དང་གཅིག་མཚུངས་
ཡིན། ནམ་མཁའི་ཟླ་བས་རང་ཉིད་ཀྱི་ཕྲག་གཉིས་ལ་འཇུས་ནས་གད་མོ་
དགོད་བཞིན་ཁ་ཡང་ཟུམ་མི་ཐུབ་པར་གྱུར། ཉིན་གཉིས་པར་ནངས་ཇ་འཐུང་
བའི་སྐབས། མའེ་ཁུ་སི་ཡིས་མདང་དགོང་བརྒྱུད་པའི་ཉེན་ཁ་ཕ་མ་གཉིས་ལ་
བཤད་པ་ན། ཕ་མ་གཉིས་ཀྱིས་དོགས་པ་ཟ་བཞིན་ཁོ་ལ་བལྟས་བྱུང༌། དེ་ནས་
གད་མོ་དགོད་ཞོར་དུ་བཤད་རྒྱུར། “ཁྱོད་ཀྱིས་རྨི་ལམ་རྨིས་པ་ཁོ་ཐག་རེད།
མའེ་ཁུ་སི། དེ་འདྲ་ཞིག་ཡིན་པ་ཁོ་ཐག་ཡིན་རྒྱུ་རེད།”
“མིན། ”བུ་ཆུང་གི་སྐད་ཆེན་པོས་འུར་བརྒྱབ། “སྒྱུ་འཕྲུལ་གླིང་བུ་དེ་ད་
དུང་ངའི་ལག་ཏུ་ཡོད། ཁྱོད་ཚོས་ད་ལྟ་བལྟས་ཀྱང་ཆོག”
ཁོས་སྒྱུ་འཕྲུལ་གླིང་བུ་དེ་ཁྱེར་ཡོང་ནས་སྐད་གསང་མཐོན་པོས། “ཅཱ་ཅཱ་
ཡ། ངའི་ཕ་མ་གཉིས་ལ་བྲོ་འཁྲབ་དུ་ཆུགས།”ཞེས་བཤད།
དེ་རྗེས། ཁོས་རང་ཉིད་ཀྱིས་བཤད་པ་ལ་བདེན་དབང་བྱེད་ཆེད་སྒྱུ་
འཕྲུལ་གླིང་བུ་དེ་བུས། ཁོའི་ཕ་མ་གཉིས་ཡ་མཚན་སྐྱེས་ནས་ཅི་ཞིག་བྱེད་
རྒྱུའང་མ་ཤེས། ཁོའི་ཨ་ཕ་གློག་ཞགས་དང་འདྲ་བར་རྐུབ་སྟེགས་ཐོག་ནས་
ཡར་ལངས་ཏེ་ལྡེམ་མྱུར་གྱིས་བྲོ་འཁྲབ་ལ། ཁོའི་ཨ་མས་སྐབས་དེར་རྐུབ་
སྟེགས་ཐོག་ནས་ཡར་ལངས་ཏེ་གོ་རེ་ལེན་འདོད་ཀྱང་ལེན་ཁོམ་མ་བྱུང་བར་
ཡར་ལྡིང་མར་ལྡིང་བྱས་ནས་ཨ་ཕའི་ཕྱོགས་སུ་བུད་སོང་། ཁོའི་སྲང་མོ་ཆུང་
ཆུང་ཡང་ཅོག་ཙེའི་གམ་ནས་དགོད་ཞོར་དང་ཐལ་མོ་རྡེབ་ཞོར་དུ་གནམ་
ལྡིང་ས་ལྡིང་བྱས་བྱུང་།ཁོའི་ཨ་མ་ཐང་ཆད་ནས།
“ད་མ་འབུད་ཅེས་འུར་བརྒྱབ་བྱུང་བ་དང་།”
“ཁྱོད་ཀྱིས་ནངས་ཇ་འཐུང་བའི་སྐབས་སུ་ངེད་གཉིས་ལ་བྲོ་འཁྲབ་ཏུ་
འཇུག་སྲོལ་ཞིག་གང་ན་ཡོད་ཟེར།”
ཁོའི་ཨ་ཕས་ཀྱང་ལུས་ཤུགས་ཟད་པའི་སྒོ་ནས་མགོ་གཡུག་ཞོར་དུ་“་ངེད་
གཉིས་ཁྱོད་ཀྱིས་བཤད་པ་ལ་ཡིད་ཆེས་སོང༌།”ཞེས་བཤད།
མའེ་ཁུ་སིས་སྒྱུ་འཕྲུལ་གླིང་བུ་ཁ་ནས་བླངས་པས། ཁོའི་ཕ་མ་གཉིས་ཀྱིས་
ད་གཟོད་རྐུབ་སྟེགས་སྟེང་ལ་ཙོག་ནས་དབུགས་དབྱུང་ཐུབ་པ་བྱུང་།
ཁོས་ཨ་ཕས་བཤད་རྒྱུར། “དངོས་པོ་དེ་རེམ་མ་མར་ལ་གཡུག དེས་རྗེས་
ཕྱོགས་དཀའ་ལས་མང་པོ་ཞིག་གཏོད་རྒྱུ་རེད།”
ཁོའི་ཨ་མས། “དེ་གཙང་བོའི་ནང་དུ་གཡུག་ན་ཅི་འདྲ་རེད།” ཅེས་
བསམ་འཆར་ཙམ་བཤད་པར། ཁོའི་ཨ་ཕས། “ཐབས་འདི་ཧ་ཅང་བཟང་པོ་
འདུག”ཅེས་ལན་བཏབ།
ས་སྲོད་ཀྱི་སྐབས་སུ། ཁྱིམ་མི་ཚང་མ་གྲོང་ཁྱེར་གྱི་མཐའ་ན་ཡོད་པའི་ཟམ་
ཆུང་ཞིག་གི་ཐོག་ལ་འདུས་ནས། སྒྱུ་འཕྲུལ་གླིང་བུ་དེ་སོ་ཕག་ཞིག་གི་ཐོག་ལ་
བསྡམས་རྗེས་ཆུ་ནང་དུ་གཡུགས་པས། སྒྱུ་འཕྲུལ་གླིང་བུ་དེ་ཆུ་ཡི་བཞུར་སྒྲ་
དང་མཉམ་དུ་ཆུ་ནང་ལ་ནུབ་སོང་། དེ་ནས་ཁྱིམ་མི་ཚང་མ་ཕྱིར་ཁྱིམ་ལ་ལོག་
པ་དང་། མཁའ་དབྱིངས་སུ་ཡོད་པའི་ཟླ་བས་སྐར་ཚོགས་དང་སྤྲིན་པའི་བར་
གསེང་ན་འཛུམ་དམུལ་དམུལ་གྱི་ངང་ནས་མིག་ཟུང་རྡེབ་བཞིན་འདུག
དུས་དེ་ནས་བཟུང༌། ཟླ་བ་ནི་ཉིན་ལྟར་སྔོན་ཆད་ཀྱི་རྣམ་པ་རུ་འགྱུར་
བཞིན་འདུག ཅང་མ་འགོར་བར། ཟླ་བ་ནི་སྲི་མོ་ཡུག་ཇི་ཉི་སྒྱུ་འཕྲུལ་གླིང་བུ་
མ་ཉོས་པའི་སྔོན་གྱི་ཚུགས་ཀ་ལྟར་གྱུར་སོང༌། ཡིད་སྐྱོ་བ་ཞིག་ལ། ཟླ་བ་ཉིན་
མང་པོ་ཞིག་ལ་མའེ་ཁུ་སིར་མཇལ་འཕྲད་བྱེད་དུ་མ་ཡོང་། དེ་ནི་ཁོ་ལ་ཁོམ་
ལོང་མེད་པའི་རྐྱེན་ཡིན་ཀྱང་སྲིད་དོ། །

བྱིས་པ་པྲ་ཚག་གིས་གཏོར་བརླག་བྱས་པའི་གནས་ཚུལ།
(སྟོད་ཆ)

ཝེ་ལེན་པུའུ་ཧྲིས་བརྩམས། ཀླུ་འབུམ་ཚེ་རིང་གིས་བསྒྱུར།
ཚང་མས་བྱིས་པ་པྲ་ཚག་གི་གཏམ་རྒྱུད་ཐོས་མྱོང་ཡོད་ལ། དེ་རིང་ངས་
ཚང་མར་བྱིས་པ་མ་རབས་དགུ་རབས་ཤིག་གིས་དཀྲུག་ཤིང་བསླངས་པའི་
གཏམ་རྒྱུད་ཅིག་བཤད།
བྱིས་པ་བསྟན་ཤིག་འདི་གཉིས་ཀྱི་མིང་ལ་མཱ་ཁད་དང་མོ་ལིས་ཚི་ཟེར།
ཁོང་གཉིས་ཀྱིས་ནམ་རྒྱུན་ཏུ་སྐད་ཆ་ཚུལ་ལྡན་རྣ་བར་མི་འགྲོ་མོད། འོན་ཀྱང་
མ་རབས་བྱ་བར་ཁྲིད་མཁན་མི་དགོས་པར་སློབ་ཐེངས་གཅིག་གིས་ཤེས་འགྲོ།
ཐོག་མར་ཁོ་གཉིས་ཀྱིས་ཐེངས་དང་པོའི་དཀྲུག་ཤིང་བསླངས་ཚུལ་བཤད།
གྲོང་གསེབ་ལ་མཚོན་ན། སྤྱིར་བཏང་བའི་ངལ་རྩོལ་བུད་མེད་དག་གིས་
ལྷས་རའི་ནང་དུ་ཁྱིམ་བྱ་འགའ་རེ་གསོ་བཞིན་ཡོད་ལ། ཁྱིམ་བྱ་གསོས་ན་སྒོ་
ང་གསར་བ་བཟའ་ཐུབ་པའི་ཁར། དུས་ཆེན་སླེབས་པའམ་མགྲོན་བྱུང་སྐབས།
བྱ་ཤས་མགྲོན་པོར་སྣེ་ལེན་བྱེད་བཞིན་ཡོད། དེའང་ཡིན་སྲིད། ཁྱིམ་བྱའི་སྒྲོ་སྤུ་
རྣམས་སྙེས་འབོག་དང་ཉལ་ཐུལ། ཉལ་གདན་སོགས་ཀྱི་ནང་དུ་བརྫངས་ནས་
ཉལ་ན་མི་བདེ་བའི་སྙེས་འབོག་སྲ་མོ་དང་དགུན་གྱི་གྲང་ངར་དག་མིང་གི་
ལྷག་མར་འགྱུར།
ཨ་ནེ་རྒན་མོ་ཞིག་ཡོད་པ་དེའི་མིང་ལ་པོ་ཐད་ཟེར། ཁྱིམ་དུ་བྱ་མོ་གསུམ་
དང་བྱ་ཕོ་གཅིག་གསོས་ཡོད། ཉིན་ཞིག་བྱ་སྐད་ཀྱིས་མཱ་ཁད་དང་མོ་ལིས་ཚི་
གཉིས་ཀྱི་ཡིད་བཀུགས་བྱུང་། ཁོ་གཉིས་ཀྱི་མིག་རིལ་འགུལ་ཐེངས་གཅིག་ལ་
ཐབས་ངན་རེ་སྐྱེས་འདུག
དེ་གཉིས་ཀྱིས་གོ་སོབ་ཅིག་བཙལ་ཡོང་ནས་བཞིར་བགོས། ཆ་རེ་ལ་སོར་
མོའི་ཆེ་ཆུང་ཙམ་ཡོད། དེ་ནས་ཐ་གུ་གཉིས་ཀྱིས་ཆ་བཞི་བགོས་བྱས་པའི་གོ་
སོབ་རྣམས་མཉམ་དུ་བསྡམས་ནས་དལ་མོས་ཨ་ནེ་རྒན་མོའི་ལྷས་རའི་ནང་དུ་
བཞག
བྱ་ཕོས་ཐོག་མར་ས་ཐོག་གི་གོ་སོབ་དེ་མཐོང་སྐབས། དགའ་སྤྲོའི་ངང་
ནས་མགོ་བོ་དགྱེས་ཞོར“ཀོ་ཀོ་ཀོ”ཞེས་ཐེངས་འགར་གྲགས་པས་བྱ་མོ་དག་
བོས་བྱུང༌། ཁོ་ཚོས་གོ་སོབ་ཆ་རེ་རེར་འཁུར་ནས་སྤྲོ་བའི་ངང་ནས་ཕྱོགས་
བཞིར་རྒྱུགས།
འོན་ཀྱང་། གོ་སོབ་ཀྱི་ཆ་ཤས་རྣམས་ཐ་གུས་སྦྲེལ་ཡོད་སྟབས་བྱ་རྣམས་
ཅིས་ཀྱང་རང་རང་སར་འགྲོ་མ་ཐུབ། མཇུག་མཐར། ཁོ་ཚོས་གཡས་བཟུང་
གཡོན་ཤོར་དང་ཡར་ལྡིང་མར་ལྡིང་བྱས་ནས། “རང་ཕམ་འཐབ་འཁྲུག”ཅིག་
བྱས་བྱུང་། དེའི་རྗེས་ཇི་མི་སྙམ་པའི་ངང་ནས“ཕུ་ཐག ཕུ་ཐག”ཅེས་ཡར་མར་
འཕུར་བ་ན། ཐ་གུས་ཁྱིམ་བྱ་རྣམས་ཧ་ཅང་རིང་བའི་སྔོང་པོའི་ཡལ་གའི་སྟེང་
བཀལ་བྱུང༌། ཁྱིམ་བྱ་རྣམས་ཀྱིས་ངར་ཤུགས་ཡོད་ཚད་ཀྱིས་འཕག་འཚག་བྱས་
པ་དང་མིད་པ་ལས་སྙིང་རྗེ་བའི་སྐད་ངན་འདོན་ཞོར། སྔོང་པོའི་ཡལ་གའི་
སྟེང་ནས་སྲོག་ཉེན་གྱི་ངུ་འབོད་སྒྲོགས།
སྐབས་དེར་ཨ་ནེ་རྒན་མོས་ཕྱི་རོལ་ཏུ་འུར་འུར་ཟིང་ཟིང་བྱེད་པ་ཐོས་
སྟབས་སྒོར་བུད་ནས་དོན་དག་ཅི་ཞིག་བྱུང་བར་བལྟས། བལྟས་ཚོད་ཀྱིས་
འཚབ་མི་དགོས་རུང་། ཨེན་ཙམ་གྱིས་བླ་འཁྱམས། ཁྱིམ་བྱ་བཞིས་སྐེ་རིང་
བསྣར་ཞིང་། ལུས་ཕུང་ཡང་ཐུར་དུ་དཔྱངས་ནས་སྔོང་པོའི་ཡལ་གའི་སྟེང་ན་
ཤི་འདུག
“ཨ་གནམ་རྒན་མ། ཅི་ཞིག་ལ་འདི་འདྲའི་དོན་དག་ཡ་མཚར་ཞིག་ཡོད་
པ་ལ།དེ་ཁོ་ཚོས་མཉམ་སྒྲུབ་ཀྱིས་ཐུར་དུ་དཔྱང་བ་མ་མིན་ནམ།”
ཨ་ནེ་རྒན་མོས་མིག་ཟུམ་ཟུམ་འགའ་བྱས་ནས་དོན་ངོ་མ་ཅི་ལྟར་བྱུང་བ་
མ་ཤེས།
ཁོ་མོས་སེམས་སྡུག་བྱེད་བཞིན་པ་བཤད་མི་དགོས་པ་ཞིག་རེད། ཁོ་མོས་
དཀའ་བ་ཁྱད་དུ་བསད་ནས་ཁྱིམ་བྱ་གསོས་པ་ཡིན་རུང་། སྒོ་ང་གཏོང་བར་
སྒུག་ལོང་མེད་པར“སྨྱུག་སླེར་ཆུ་བླུགས་ན། གང་མེད་སྟོང་པར་ཆགས།”ཞེས་
པའི་དཔེ་རུ་གྱུར། ཨ་ནེ་རྒན་མོ་ཡིད་སྐྱོ་ཞིང་ཚིག་པ་ཟ་བཞིན་གྲིས་ཐ་གུ་
བཅད་དེ་ཁྱིམ་བྱ་རྣམས་བཏང་རུང་། བལྟས་ཡོང་ན་ཁོ་ཚོར་དབུགས་ཆད་
ནས་ཕྱིར་མི་ཡོང་བ་འདྲ།
སྙིང་རྗེ་བའི་ཨ་ནེ་རྒན་མོས་ངལ་གསོ་བཞིན་དུ་སེམས་ལ། གང་ལྟར་བྱ་ཤི་
སོང་རུང་། ཅི་དགར་གསོས་པ་ཞིག་ག་ལ་ཡིན། དེ་རྣམས་བསྲེགས་ནས་བྱ་ཤ་
སྲེག་མའི་ཟས་ཐུན་གཅིག་ལ་རོལ་ཐུབ་ན། དེ་ནི་ངལ་བ་འབྲས་མེད་ཞིག་མིན་
པར་བསམ།
དེ་ནས་ཁོ་མོས་ཆུ་ཁོལ་རུ་བྱ་རོ་བཞི་ཡོད་པ་དེ་སྦངས་ནས་སྒྲོ་བཏོགས་
རྗེས་གཙང་མར་བྱས་ཏེ་རེ་རེར་བཞིན་སྲེག་ཐབ་སྟེང་ལྡེ་ནས་སྲེག་ཚར་བ་ན།
ཡང་བསྐྱར་ལྷས་ར་རུ་ཕྱོགས་བཞིར་ལྟ་རྟོག་བྱེད་བཞིན་ཁོ་མོའི་བསམ་པར་
ཁྱིམ་བྱ་རྣམས་དོན་དངོས་སུ་ཇི་ལྟར“མཉམ་ལྕེབ”བྱས་པ་ཡིན་ནམ། དེ་ལྟར་
བསམ་གྱིན་ཁོ་མོ་རང་དབང་མེད་པར་སེམས་སྡུག་གི་རྒྱ་རུ་ལྷུང་ཞིང་། དབང་
མེད་དུ་ངུ་སྐད་ཕྱུང་སོང་། ཁོ་མོས་བསྐྱངས་པའི་ཁྱི་གུ་དེས་ཨ་ནེ་རྒན་མོའི་
འགྲམ་ནས་ཡ་མཚར་བའི་མིག་ཟུང་གིས་ཧད་དེ་བལྟས་འདུག
སྐབས་དེར། བྱ་ཤ་སྲེག་པའི་དྲི་ཞིམ་ལྷས་རར་འཐུལ་བ་ན། ཉེ་འཁོར་ན་
སྐུང་བའི་མ་རབས་གཉིས་ཏེ་མཱ་ཁད་དང་མོ་ལིས་ཚི་ལ་ཟ་རྔམ་གྱི་འགྲམ་ཆུ་
ལྡང་།
དེ་ནས་ཁོ་གཉིས་འཇབ་སྟེ་ཨ་ནེ་རྒན་མོའི་ཁང་པའི་སྟེང་དུ་འགོས་ནས་
དུ་ཁུང་བརྒྱུད་དེ་མར་བལྟས་པ་ན། ལྟ་ཐེངས་གཅིག་གིས་སྲེག་ཐབ་ཀྱི་ཀླད་དུ་
བཀལ་ཡོད་པའི་ཚོ་ཞིང་སྣུམ་པའི་བྱ་ཤ་དེ་མཐོང་བྱུང་།
འདིའི་སྐབས་སུ་ཨ་ནེ་རྒན་མོ་ཏག་ཏག་ཁང་པའི་ནང་དུ་ཡོང་ནས་བྲོ་
རྫས་སྣ་ཚོགས་གྲ་སྒྲིག་བྱས་ནས། ཅུང་ཙམ་གྱི་རྗེས་སུ་རོ་མངར་ལྡན་པའི་བྱ་
ཤར་ལོངས་སུ་སྤྱད་ན་བསམ་ཡོད།
འོན་ཀྱང་། ཁང་ཀླད་ཀྱི་མ་རབས་དེ་གཉིས་ཀྱི་དོན་དེ་བསྒྲུབ་པར་སྔ་མོ་
ནས་ལྕགས་ཀྱུ་དང་ཉ་ཐག་རིང་མོ་ཞིག་བཟུང་འདུག་པ་དེ་རིམ་གྱིས་རིམ་
གྱིས་མར་བསྲིངས་ནས། ད་ཅི་སྲེག་པའི་བྱ་ཤ་ཚོན་པོ་དེ་དུ་ཁུང་བརྒྱུད་ནས་
ལྕགས་ཀྱུས་ཡར་དྲུད་ནས་སོང་། ཁྱི་གུས་འདི་ཚང་མ་མིག་གིས་མཐོང་རུང་།
ཡིད་སྐྱོ་བ་ཞིག་ལ་ཁོས“ཝ་བོ་ཝ་བོ”ཞེས་འབོད་བརྡ་གཏོང་བ་ལས་བཤད་ག་
ལ་ཐུབ།
རྐུན་ཕྲུག་དེ་གཉིས་ཀྱི་ལག་ཏུ་བྱ་ཤ་ཐོབ་རྗེས་ཁང་ཀླད་ནས་མར་འཇབ་
སྟེ་མར་བབས་ནས་དུ་བ་རླུང་གིས་འཁུར་བ་ལྟར་རྒྱང་རིང་དུ་བྲོས།
སྐབས་དེར་ཨ་ནེ་རྒན་མོ་ཕྱིར་འཁོར་ནས་བལྟས་དུས། སྲེག་མ་ཐག་པའི་
བྱ་ཤ་སྣུམ་ཞིང་ཚིལ་ཁུ་བཞུར་བཞིན་པ་དེ་མིག་རྡེབ་ཡུན་ཙམ་ལ་འདི་ལྟར་
མེད་པར་གྱུར་པས། རང་དབང་མེད་པར་ཁ་གདངས་ཤིང་མིག་ཅེར་ནས་
བསྡད།
“ཨ་གནམ་རྒན་མ། ཁོ་ཚོར་གཉོམ་ལག་རྒྱས་ནས་གཤོག་པ་ཐོགས་ཏེ་
གནམ་ལ་འཕུར་སོང་བ་ཡིན་ནམ།”
ཨ་ནེ་རྒན་མོ་ཁོང་ཁྲོ་ལངས་ཡང་བྱ་ཐབས་ཟད། ཁོ་མོས་ཁྱི་ཕྲུག་མཚམས་
མེད་པར་ཟུག་པ་ཐོས་འཕྲལ། ཁྱི་གུས་བྱ་ཤ་སྲེག་མ་ལྐོག་ཟ་བྱས་པ་རེད་སྙམ་
བཞིན་ཁོང་ཁྲོ་ཁྱི་གུ་ལ་བཀོལ་ནས། “བཟང་གི ཚང་མ་ལྟས་ངན་ཁྱོད་ལན་
སོང་བ་རེད།ངས་རང་དགར་མི་སྐྱུར ”
ཨེ། གཅར་རྡུང་བྱེད་པའི་ཁྱི་གུ་དེ་ཅི་འདྲའི་སྙིང་རྗེ་བ་ལ། ཁོ་ལ་ཉེས་པ་
མེད་པར་རྡུང་རྡེག་བྱས་པས་དངོས་གནས་མ་ཉེས་ཁ་གཡོགས་ཐེབས་པ་རེད་
ཨང་། ངོ་མ་ངན་ཐག་ཆོད་པའི་མ་རབས་དེ་གཉིས་ཐག་རིང་བའི་སྡོང་ཕྲན་
གྱི་ནགས་ཚལ་ཞིག་ཏུ་བྱ་ཤ་སྲེག་མ་ཟོས་ནས་ཕོ་བ་རྒྱགས་ཤིང་གན་རྐྱལ་དུ་
ལོག་ནས་གཉིད་དུ་ཡུར།

བྱིས་པ་པྲ་ཚག་གིས་གཏོར་བརླག་བྱས་པའི་གནས་ཚུལ།
(བར་ཆ)

ཝེ་ལམ་པུའུ་ཧྲིས་བརྩམས།ཀླུ་འབུམ་ཚེ་རིང་གིས་བསྒྱུར།
མ་རབས་དེ་གཉིས་ལ་ཐེངས་དང་པོའི་རྐུས་ཟས་ལག་ཏུ་ཐོབ་རྗེས་ལང་
ཤོར་དུ་གྱུར་ཏེ། ཉིན་མ་གཅིག་ལ་པྲ་ཚག་ཕུང་དཀྲུག་མ་བྱས་ན་འཚོ་བ་རོལ་
ཐབས་མེད་པ་ལྟར་གྱུར།
འདི་ལྟར་བཤད་ན། ཁྱིམ་ཚང་བརྒྱ་ལྷག་གི་ནང་ན་ཚེམ་བཟོ་བ་ཨ་ཁུ་
དབྱང་མི་ཤེས་པ་གཅིག་ཀྱང་མེད། ཨ་ཁུ་བཟོ་བ་འདིའི་ལག་རྩལ་ཧ་ཅང་མཐོ་
བས་རྒྱུན་ལྭ་དང་སྲིང་བལ་སྟོད་ཐུང་བཟོ་ཤེས་པ་མ་ཟད། སྟོད་ཀོར། རྒྱན་གོས།
དུས་ཆེན་གྱི་ཤོམ་ལྭ་སོགས་དང་། ད་དུང་རྐང་སྣམ་དང་ཞྭ་དཀྲིས་ཡང་ཧ་
ཅང་ཡག་པོ་བཟོ་ཤེས།
ཁོས་ལས་ཀ་ལས་སྐབས་དཀའ་ངལ་ལ་འཕྲད་པ་བཤད་རྒྱུ་མེད་ལ། མི་སུ་
ཞིག་གིས་ཁོང་གི་ལས་ཀ་བྱེད་པ་མཐོང་ན་མཐེ་བོང་སྒྲེང་བཞིན་ཨ་ཁུ་དབྱང་
ནི་བྱང་ཆ་ཅན་ཞིག་རེད་ཅེས་བསྟོད་བསྔགས་བྱེད། དེ་བས་ན་རྒན་གཞོན་ཕོ་
མོ་སུ་ཡིན་ཡང་ཁོང་ལ་གྲོགས་པོ་སྒྲིག་འདོད་ཡོད།
ཡིན་ནའང་། མ་རབས་དེ་གགཉིས་ཀྱིས་ཇི་ལྟར་ཕུང་དཀྲུག་བྱེད་པར་བློ་
རྩེ་གཅིག་སྒྲིམ་གྱིས་བསམ་བློ་གཏོང་བཞིན་འདུག ཉིན་ཞིག་ལ། ཁོ་གཉིས་ཀྱི་
གྲོས་བསྡུར་བྱེད་དུས། ལས་ངན་པ་བསྒྲུབ་རྒྱུ་ཞིག་ཡིད་ལ་ཤར་བྱུང་།
ཨ་ཁུ་དབྱང་གི་སྒོ་མདུན་དུ་ཆུ་ཕྲན་ཞིག་ཤག་ཤག་ཏུ་བཞུར་བཞིན་ཡོད་
ལ། དེའི་སྟེང་དུ་ཤིང་ཟམ་ཆུང་ཆུང་ཞིག་ལས་ཡོད་པས། ཆུ་སྟེང་ནས་ལྷོ་བྱང་
བར་འགྲོ་འོང་བྱེད་པར་ཧ་ཅང་སྟབས་བདེ་ཡིན།
ཉིན་མ་དེར་མཱ་ཁད་དང་མོ་ལིས་ཚིས་ལྐོག་ཏུ་སོག་ལེ་ཞིག་བཟུང་
ནས“ཧྲག་ཧྲག”གི་སྒྲ་དང་བཅས་ཏེ་ཤིང་ཟམ་ཆུང་ཆུང་དེའི་སྟེང་ནས་རིང་
ཚད་ལ་ཁྲི་གང་ཙམ་ཡོད་པའི་ཤིང་ལེབ་ཞིག་བཏུབ་ནས་ཟམ་པར་ཁུང་བུ་
ཡོད་པར་བྱས། ཁོ་གཉིས་དྲང་མོར་ལངས་ནས་མྱུར་ཏུ་ཆུ་འགྲམ་གྱི་ཨ་ཁུ་
དབྱང་ཚང་ལ་འབོད་བརྡ་བཏང་།
“ཚེམ་བཟོ་པ། ཚེམ་བཟོ་པ། ར་མ་ཚོས་“མས་་་མས་་་་་་མས་་་་་་”ཞེས་
གྲག་ནས་ཉིན་ཕྱེད་ལ་དེ་རུ་ལུས།
སྤྱིར་ཨ་ཁུ་དབྱང་ནི་གཤིས་འཇམ་ཞིག་ཡིན། དུས་རྒྱུན་ཏུ་ཁོང་ལ་གྱོང་
གུད་ཐེབས་རུང་མི་གཞན་དང་ཁ་འཛིང་མི་བྱེད། འོན་ཀྱང་། ད་ཅི་མ་རབས་
དེ་གཉིས་ཀྱིས་བརྩི་བཀུར་མེད་པའི་ངང་ནས་སྐད་མཐོན་པོས་ཁོང་གི་མཚང་
མིང་ནས་འབོད་པ་ཐོས་པས་རང་དབང་མེད་པར་ཁོང་ཁྲོ་ལངས་ནས་གློ་བུར་
དུ་སྒོ་ཕྱེས་ནས་ཕྱི་རོལ་དུ་རྒྱུགས།
འོན་ཀྱང་། ཨ་ཁུ་དབྱང་ཏག་ཏག་ཤིང་ལེབ་དེའི་སྟེང་ལ་གོམ་པ་གང་སྤོས་
པ་ན། ཆག་སྒྲ་ཞིག་གྲགས་པ་དང་མཉམ་དུ་ཤིང་ལེབ་ཆག་ནས་ཨ་ཁུ་བཟོ་
པ“ཅལ”ཞེས་ཆུ་ནང་དུ་ལྷུང་།
ཆུ་གློ་བའི་ནང་དུ་འཚང་བས་ཧ་ལམ་དབུགས་ཀྱང་རྔུབ་དཀའ་བར་གྱུར།
སྟབས་ལེགས་པ་ཞིག་ལ་ངང་བ་ཆ་ཞིག་ཆུ་འགྲམ་དུ་རྐྱལ་ནས་ཐོན་པས། ཨ་
ཁུ་དབྱང་ཤི་ལ་ཉེ་སྐབས།ད་གཟོད་ངང་བའི་རྐང་པར་བཟུང་བ་ན།བྱ་ངང་བ་
སྐྲག་ནས་རྐང་རྡེབ་གཤོག་རྡེབ་བྱེད་བཞིན་ཆུ་འགྲམ་ནས་ཡར་དྲུད་པས། ཁོང་
སྲོག་ཉེན་ལས་ཐར་སོང་།
སྙིང་རྗེ་བའི་བཟོ་བ་རྒན་པ་དེར་ཕོག་ཐུག་གཏོང་མཁན་མེད་མོད། འོན་
ཀྱང་མ་རབས་གཉིས་ཀྱིས་ཐུབ་ཚོད་བཏང་ནས་ཆུ་ནང་དུ་ལྷུང་། དེར་མཐུད་
ནས་ནད་ལྕི་མོ་ཞིག་ཕོག ལུས་ལ་ཚ་བ་རྒྱས་པ་དག་ནི་མ་རབས་དེ་གཉིས་ཀྱི་
ལག་རྗེས་རེད།
ཨ་ཁུ་དབྱང་ལ་བརྙས་བཅོས་བྱས་རྗེས། མུ་མཐུད་དུ་མི་གཞན་པ་ཞིག་ལ་
ངན་ཇུས་འཐེན་བྱུང་། དེ་ནི་སྡེ་པའི་ནང་གི་དགེ་རྒན་རྒན་པ་སྐུ་ཞབས་ལན་
ཕོ་རེད།
གཏམ་དཔེ་ལ་བྱ་སྤྱོད་མ་བསླབ་ན་མི་ཤེས”ཞེས་པ་ལྟར། ཡོན་ཏན་ཟེར་
བ་སྦྱངས་དགོས་པ་ཞིག་ཡིན་པ་མ་ཟད། A B Cདང་གྲངས་རིག འབྲི་ཀློག་
སོགས་ཀྱང་སྦྱངས་དགོས། སྡེ་པའི་སློབ་ཆུང་ནང་སློབ་ཁྲིད་དགེ་རྒན་ཞིག་
གདན་འདྲེན་བྱས་པ་དེའི་མིང་ལ་དགེ་རྒན་ལན་ཕོ་ཟེར། ཁོང་ལ་གཞན་གྱིས་
བརྩི་བཀུར་དང་། དཔེ་ཁྲིད་མི་སྐྱོང་། རང་དཔེ་གཞན་སྟོན་སོགས་བྱེད་མོད།
འོན་ཀྱང་། མ་རབས་གཉིས་ཀྱིས་དེ་དག་ལ་གཏན་ནས་ཁ་ཡ་མི་བྱེད་པར་
ངན་པ་དགུ་དྲན་སྒོས་གཞན་ལ་གནོད་པ་བྱེད་པ་དང་། དགེ་རྒན་ལན་ཕོའང་
དམིགས་བསལ་མེད་པར་གནོད་པ་བྱེད་རྒྱུ་སེམས་ལ་བཟུང་།
དགེ་རྒན་ལན་ཕོ་ནམ་རྒྱུན་ཁ་ནང་ལ་ཐ་མག་འཛིན་རྒྱུར་དགའ། ཁོས་
སློབ་ཁྲིད་བྱེད་ནས་ཐང་ཆད་པའི་སྐབས་སུ་ཐ་མག་ནས་དུ་བ་ཁམ་གང་རྔུབ་
པ་ན། ཁོའི་བསམ་པར་ངལ་སེལ་བ་དང་བདེ་སྐྱིད་ཞིག་ཏུ་འདོད།
འོན་ཀྱང་། སྐབས་འདིར་ཐ་མག་ནག་པོ་དེ་ལ་མཱ་ཁད་དང་མོ་ལིས་ཚི་
གཉིས་ཀྱིས་ངན་ལས་ཀྱི་ཐབས་བཀོད་འཐེན།
ཉིན་དེར། དགེ་རྒན་ལན་ཕོ་ཡིས་སློབ་ཁྲིད་བྱས་རྗེས། ཡང་བསྐྱར་སྡེ་པའི་
ཆོས་ཁང་ནང་དུ་རོལ་མོ་ཧྥེང་ཆིན་དཀྲོལ་ནས་ཚང་མར་ཉན་དུ་བཅུག ཁོས་
སེམས་རྩེ་གཅིག་གིས་རོལ་མོ་དཀྲོལ་བའི་སྐབས་དེར། མ་རབས་དེ་གཉིས་རྐ་རྐང་
འཇབ་ལག་འཇབ་ངང་ནས་དགེ་རྒན་གྱི་ཁང་པའི་ནང་དུ་འཛུལ།
དགེ་རྒན་གྱི་རྭ་ཙེ་ཅོག་ཙེ་སྟེང་དུ་བཞག་འདུག མཱ་ཁད་ཀྱིས་ལྐོག་ཏུ་ཨམ་
ཕྲག་ལས་དམ་བུ་ཆུང་ཆུང་ཞིག་བླངས་བྱུང་། དེའི་ནང་དུ་འགད་རྫས་བླུག་
འདུག ཁོས་འགད་རྫས་ཉུང་ཉུང་ཞིག་དགེ་རྒན་གྱི་རྭ་ཙེ་ནང་དུ་བརྫངས་
ནས་སྟེང་ལ་དུ་བས་གཡོགས་ནས་བཞག
དགེ་རྒན་གྱིས་རོལ་མོ་དཀྲོལ་མཚམས་བཞག་ནས་རང་གི་ཁང་པར་ངལ་
གསོ་བྱེད་པར་གྲ་སྒྲིག་བྱེད། ངལ་མ་གསོས་པའི་གོང་། ཁོས་ནམ་རྒྱུན་དང་འདྲ་
བར་སེམས་བདེ་མོའི་ངང་ནས་རྭ་ཙེ་བཟུང་སྟེ་དུ་བར་མེ་སྒྲོན།
གློ་བུར་དུ། ཁང་ཆུང་ནས་ཐོག་རྒྱབ་པ་ལྟ་བུའི་ལྡིར་སྒྲ་ཞིག་གྲགས་བྱུང༌།
གནམ་དྭངས་དུས་ཀྱི་ཐོག་སྒྲ་ནི་ངོ་མ་འཇིགས་ཡེར་བ་ཞིག་རེད། མེ་ཐབ་
དང་ཅོག་ཙེ། རྐུབ་སྟེགས་རྣམས་གནམ་ལ་འཕངས། ཤེལ་གྱི་ཇ་འཐུང་ཆས་
རྣམས་བཅག་ནས་དུམ་བུར་འགྱུར། ད་དུང་སྣག་བུམ་དང་དུ་གསོག འཚིག་
ཇའི་དེམ་སོགས་ཁང་པའི་ནང་དུ་གཏོར།
ཕྱི་རོལ་གྱི་མིས་ལྡིར་སྒྲ་ཆེན་པོ་ཞིག་གྲགས་པ་ཐོས་ནས་རོགས་རམ་བྱེད་
པར་ཐོན། དགེ་རྒན་ས་སྟེང་དུ་འགྱེལ་བ་དང་། རྫི་མ་དང་སྐྲ་ཚང་མ་ཚིག་ཚར་
འདུག ལས་བཟང་བ་ཞིག་ལ་མི་ད་དུང་ཤི་མི་འདུག་པས་འདི་འདྲའི་ཚུགས་
ཀ་མི་སུས་མཐོང་ན་ངོ་ཤེས་དཀའ། ངོ་དང་ལག་པ་ཚང་མ་དུ་ནག་གིས་
ཁེངས་འདུག་པས། ཕར་བལྟས་ཚོད་ཀྱི་མི་ནག་ཞིག་དང་འདྲ།
མ་རབས་དེ་གཉིས་ཀྱིས་ཆག་སྒོ་འདི་བཟོས་རྗེས། ཕལ་ཆེར་ཁྱོད་ཚོའི་
སེམས་ལ་རྗེས་ཕྱོགས་ཁོ་ཚོས་ཉེས་སྤངས་དགེ་སྒྲུབ་བྱེད་རྒྱུ་རེད་སྙམ། དོན་དུ་
ཁོ་གཉིས་ཡ་རབས་ཕྱོགས་སུ་སོང་མི་འདུག ཁྱེད་རང་ཚོ་ཡིད་མི་ཆེས་ན་མུ་
མཐུད་དུ་ལེའུ་རྗེས་མར་གཟིགས་པར་ཞུ།

བྱིས་པ་པྲ་ཚག་གིས་གཏོར་བརླག་བྱས་པའི་གནས་ཚུལ།
(སྨད་ཆ།)

ཝེ་ལམ་པུའུ་ཧྲིས་བརྩམས།ཀླུ་འབུམ་ཚེ་རིང་གིས་བསྒྱུར།
ཡང་མ་རབས་འདི་གཉིས་ཀྱིས་ཨ་ཁུ་རྒན་པ་ཞིག་ལ་ཐུབ་ཚོད་བཏང་བ་
ཞིག་བཤད་ན། ཨ་ཁུ་འདིའི་མིང་ལ་ཧྥེ་ཚི་ཟེར་ཞིང་སྡེ་པ་ཞིག་ཏུ་བསྡད་ཡོད།
ཁོང་མི་གཞན་དང་འདྲིས་སླ་མོ་ཞིག་ཡིན་པས་མི་སུ་ཡིན་རུང་མཛའ་མཐུན་
ངང་གྲོགས་པོ་རུ་འགྱུར་ངེས། ཁོང་ནི་གཞན་ལ་བརྩི་བཀུར་ཆེ་སྟེ།མི་གཞན་ལ་
འཕྲད་ཚེ་ཐོག་མར་དེ་ལ་ཞོགས་པར་བདེ་མོ་ཞེས་ཁམས་བདེ་འདྲི་བ་དང་དེ་
ནས་ཕ་རོལ་པོ་ལ་“བྱ་བ་ཅི་ཞིག་ཡོད་ཀྱང་རོགས་རམ་བྱས་ཆོག”ཅེས་སྨྲ་བར་
བྱེད།
དེ་བས་མི་མང་པོ་ཞིག་ཁོང་གི་ཁང་པར་ཡོང་ནས་རྩེ་བར་དགའ། ནམ་
རྒྱུན་འདིའི་སྐབས་སུ་ཚགས་པར་བསྐྱལ་བ་དང་ཐ་མག་སྦྱིན་པ་སོགས་བྱས་ཏེ་
མགྲོན་བསུ་བྱེད་པས་ཅི་འདྲའི་ཧུར་བརྩོན་གྱིས་མགྲོན་བསུ་བྱེད་བཞིན་ཡོད་
པ་ཡིད་ལ་འཆར་དཀའ་བ་ཞིག་རེད།
ཨ་ཁུ་ཧྥེ་ཚི་ལ་གོམས་གཤིས་ཞིག་ཡོད་པ་ནི། དགུང་མོ་ཉལ་བའི་དུས་ཅིས་
ཀྱང་ཉལ་གོས་དང་ཉལ་ཞྭ་གྱོན་རྗེས། ལྷོད་ཡངས་སྒོས་རྨི་ལམ་གྱི་ཞིང་ཁམས་
སུ་ཉུལ་འགྲོ།
འོན་ཀྱང་། སྔོན་ཆད་ཕོག་ཐུག་བཏང་མ་མྱོང་བའི་ཨ་ཁུ་རྒན་པ་འདི་ལ།
བྱིས་པ་མ་རབས་འདི་གཉིས་ཀྱིས་རང་དགར་མ་བསྐྱུར་བར་ཐུབ་ཚོད་བཏང་
བྱུང༌།
ཉིན་མ་དེར། པྲ་ཚག་དེ་གཉིས་སྡོང་རྒན་ཞིག་གི་འོག་ཏུ་ཐོན་བྱུང་། ཁོ་
གཉིས་ཀྱིས་ཤུགས་ཆེན་པོས་སྡོང་རྒན་གཡོ་རུ་བཅུག སྔོང་པོའི་སྟེང་ན་རིང་
ཞིང་ཟླུམ་པའི་ཤུན་སྐོགས་ཅན་གྱི་བསེ་སྦུར་གྱིས་གཡོགས་འདུག དེ་དག་ནི་
གཡོ་འགུལ་བྱེད་པའི་སྔོང་པོའི་འོག་ཏུ་ཡར་འཕུར་མར་འཕུར་བྱེད་བཞིན་
འུར་འུར་གྱི་སྒྲ་དང་བཅས་ཏེ་རང་ཉིད་ཀྱི་རྫིག་ཉམས་མངོན་བཞིན་འདུག
པྲ་ཚག་དེ་གཉིས་ཀྱི་ཉིན་ཕྱེད་ལ་སྔོང་པོ་བསྒུལ། དེའི་རྗེས་སུ་ཞོར་དུ་ཁྱེར་
ཡོང་བའི་ཤོག་ཁུག་ཞིག་གི་ནང་དུ་བསྒུལ་ནས་མར་ལྷུང་བའི་བསེ་སྦུར་ཚང་
མ་ཤོག་ཁུག་ཏུ་བསྡུས།
ཁོ་གཉིས་ཀྱིས་ཅི་ཞིག་བྱེད་སྙམ་མམ། མ་གཞིར་ཁོ་གཉིས་ཀྱིས་ཨ་ཁུ་ཧྥེ་ཚི་
ལ་གནོད་པ་བྱེད་བསམ་འདུག
དེ་གཉིས་འཇབ་ཡོང་ནས་ཨ་ཁུ་རྒན་པའི་ཉལ་ཐུལ་དང་ཉལ་གདན་ནང་
བསེ་སྦུར་བཅུག
དགོང་མོར། ཨ་ཁུ་ཕྱིར་ཡོང་སྟེ་ཉལ་གོས་དང་ཉལ་ལྭ་གྱོན་ནས་སྐྱིད་པོ་
ཞིག་གཉིད་སྙམ་མོད། འོན་ཀྱང་ཁོས་ཉལ་ཐུལ་གོན་ནས་ཅང་མ་འགོར་བས་
མིག་ཟུང་ཡང་བཙུམ་མེད། ལུས་ཡོངས་ཟ་འཕྲུག་ལངས་ནས་ཕལ་ཆེར་སྲོག་
ཆགས་ཆུང་ཆུང་ཞིག་ལུས་སྟེང་ན་ལྡིང་བཞིན་པའི་ཚོར་བ་སྐྱེས།
ཞིབ་ཏུ་བལྟས་དུས། ཨ་གནམ་རྒན་མ། བསེ་སྦུར་དེ་དག་ནག་རོག་གེར་
ཡོད་པས། ཁོང་ཙི་གུས་བྱི་ལ་མཐོང་བ་ལྟར་ཉལ་ཐུལ་ནས་ལྡིང་སྟེ་སྒོར་
མཆོངས་སོང་།
བསེ་སྦུར་རྣམས་གྲལ་སྒྲིག་པའི་རུ་དཔུང་དང་འདྲ་བར། དུས་ཐོག་ཏུ་
ཨ་ཁུ་སར་འགྲན་འཛུགས་པར་སླེབས། དེ་དག་གིས་ཨ་ཁུའི་མིག་དང་སྣ། ཁ་
སོགས་སུ་འུར་འུར་ཏུ་གྲགས་ནས་མཚམས་མ་བཞག
ཨ་ཁུས“ཨ་ཡ”ཞེས་སྐད་ཆེན་པོ་ཞིག་ཕྱུང་བ་དང་འབུ་སྲིན་ཡ་མཚན་
ཞིག་བཟུང་།དེ་རྗེས་སུའང་ཐེངས་འགར་བཟུང་བྱུང་།ཨ་ཁུ་ལམ་སང་ཉལ་ཁྲི་
ལས་མར་ལྡིང་ཞིང་སྐྲག་ནས་བ་སྤུ་ཀྱང་གཟེངས་འདུག་ལ་སེམས་ཀྱང་འཚབ།
རྒྱུ་མཚན་ནི་འབུ་སྲིན་ཡ་མཚན་འདི་དག་ཁོང་གི་སྐེ་དང་རྒྱབ། ད་དུང་དཔྱི་
མགོ་སོགས་སུ་མིག་རྡེབ་ཡུན་ཙམ་ལ་གང་སོང་བས་ཇི་ལྟར་དེད་ཀྱང་འདེད་
མ་ཐུབ།
བསེ་སྦུར་རྣམས་ཀྱིས་འཕུར་ལྡིང་བྱེད་བཞིན་འུར་སྒྲ་སྒྲོག་པས། ཨ་ཁུ་སྨྱོ་
བ་ལྟར་ནམ་ལངས་རག་བར་དུ་འགྲེ་ལོག་བརྒྱབ་ནས་བསྡད།
ཡིན་ནའང་མ་རབས་དེ་གཉིས་རང་རང་གི་ཁྱིམ་ནས་ཡིབ་བཞིན་མགོ་
བཏུམས་ནས་གཉིད་འདུག
ཉིན་གཉིས་པར། ཁོ་གཉིས་ཡིད་མ་ཚིམས་པར། ཡང་བསྐྱར་སྡེ་པའི་ནང་
གི་གོ་རེ་བཟོ་མཁན་ཨ་ཁུའི་སར་ཡོང་ནས།མུ་མཐུད་དུ་ངན་ལས་བྱེད་པར་གྲ་
སྒྲིག་བྱས།
མཱ་ཁད་དང་མོ་ལིས་ཚི་མ་རབས་འདི་གཉིས་ཀྱིས་ཨ་ཁུ་བཟོ་པས་ལས་
པའི་གོ་རེ་དེ་སྡེར་མའི་ནང་དུ་ཡག་པོར་བསྒྲིགས་ཡོད་པ་མཐོང་དུས།
འདོད་སྐྱེས་ནས་ཁ་ཆུ་བཞུར།
ཨ་ཁུ་བཟོ་པས་བྱ་བ་སྒྲུབ་པ་ལ་སེམས་ཆུང་བས་དྲ་མ་དང་སྒོ་དམ་པོར་
གཏན་འདུག་ལ། རྐུན་མ་ཁང་པར་འགྲོ་སྙམ་ནས་དུད་ཁུང་ནང་འཛུལ་རུང་
བགྲོད་དཀའ།
ངོ་མ། མ་རབས་ཁོ་གཉིས་དཀའ་སྡུག་མྱོང་བར་མི་སྐྲག་པས། དུད་ཁུང་
ནང་དུ་འཇབ་ནས་འཛུལ་ཏེ་ཁང་པའི་ནང་དུ་ཡོང་། ཁོ་གཉིས་ཕར་བལྟས་
ཚོད་ཀྱིས་ཁྭ་ཏ་ཞིག་དང་འདྲ།
ཁང་པའི་ནང་ནག་ཐོམ་ཐོམ་དུ་འདུག དེ་གཉིས་ཀྱིས་སེམས་ཆུང་མ་
བྱས་པས་གོ་རེ་བཟོ་བྱེད་ཀྱི་བག་ཕྱེ་སྒམ་ནང་དུ་ལྷུང༌། མ་རབས་གཉིས་ཡར་
ལངས་དུས། ཕར་བལྟས་ཚོད་ཀྱིས་དཀར་ཞིང་སྦོམ་པའི་ས་སྨྱུག་གཉིས་དང་
འདྲ་བ་བཤད་མི་དགོས་པ་ཞིག་རེད།
ཨ་ཁུས་བཟོས་བའི“8”དབྱིབས་ཀྱི་གོ་རེ་དེའུ་འབུར་བཞིན་སྤུངས་འདུག་
པས་མ་རབས་གཉིས་ཀྱིས་རྐུབ་སྟེགས་བཙུགས་ནས་རྩེ་མོར་འཛེགས།
གློ་བུར་དུ། ཆོམ་སྒྲ་ཞིག་དང་བཅས་རྐུབ་སྟེགས་འགྱེལ་ནས་མ་རབས་དེ་
གཉིས་སྐྱུར་གཞོང་ནང་དུ་ལྷུང་།
ཁ་དཔེ་ལ་“་བཟང་ལ་བཟང་ལན། ངན་ལ་ངན་ལན། རྒྱུ་འབྲས་མེད་པ་མིན།
སྨིན་པའི་དུས་མ་ཐོན།”ཞེས་པ་བཞིན། དེ་ནས་བཟུང་མ་རབས་གཉིས་ལ“རྒྱུ་
འབྲས་འཁོར”སོང་།
ལུས་ཡོངས་སུ་སྐྱུར་ཁུས་སྦགས་པས་མ་རབས་ཁོ་གཉིས་ཀྱིས་ཤུགས་ཅི་
ཡོད་ཀྱིས་ཕྱིས་ནའང་གཙང་མ་ཞིག་དག་མ་ཐུབ། དེ་ནས་ཁོ་གཉིས་ཀྱིས་ལྕེ་
ལྡག་བྱས་མོད། འོན་ཀྱང་ལྕེ་ལྡག་བྱེད་བཞིན་པའི་སྐབས་སུ་ཨ་ཁུ་བཟོ་པ་
སླེབས་བྱུང་།
ཁོང་གིས་མ་རབས་གཉིས་ནི་གོ་རེ་མེན་པའོ་འཁྱིལ་མ་རེད་སྙམ་ནས།
ཞོར་དུ་ལག་པས་ཉེད་བཞིན་གོ་རེ་མེན་པའོ་ཆེན་པོ་གཉིས་བཟོས།
དེའི་རྗེས་སུ། ཁོང་གིས“གོ་རེ་འཁྱིལ་མ”དེ་ཚེབ་ཆེན་པོ་ཞིག་གིས་སྲེག་
ཐབ་ནང་བཞག ཅུང་ཙམ་འགོར་བ་ན། “གོ་རེ་འཁྱིལ་མ”དེ་སྲེག་ནས་སེར་
གོག་སེར་གྱུར། ཨ་ཁུ་བཟོ་པས་ཚེབ་ཆེན་པོ་དེ་བཟུང་ནས་སྲེག་ཐབ་ནང་ནས་
ཕྱིར་བཏོན་བྱུང་།
འོན་ཀྱང་། ཚང་མ་འདི་ལྟར་འགྱུར་རུང་། ད་དུང་ཁོ་གཉིས་ཀྱིས་ཕུང་
དཀྲུག་སློང་རྒྱུ་བརྗེད་མི་འདུག ཁོ་གཉིས་སྲེག་ནས་སྲ་མོ་གྱུར་པའི་གོ་རེའི་
ཤུན་སྐོགས་ནང་ནས་ཧྲག་སྒྲ་གྲགས་པས་ཙི་གུས་སྒམ་འཆའ་བ་དང་འདྲ་བར།
སོ་ཁམ་ཆེན་པོས་ཅང་མ་འགོར་བར་གོ་རེའི་ཤུན་སྐོགས་རྡོལ། དེ་རྗེས་ཁང་པ་
ནས་རྒྱང་རིང་དུ་བྱ་འཕུར་བ་ལྟར་བྲོས།
ཨ་ཁུ་བཟོ་པས་བྲོས་སོང་བ་ཤེས་རྗེས། ཁོང་ཁྲོ་ལངས་ནས་རྐང་རྡེབ་ལག་
རྡེབ་བྱས་རུང་ཐབས་བཀོད་མེད་པས་མི་འདུག་ཀ་མེད་བྱུང༌།

རི་དྭགས་རྒྱལ་པོས་ཝ་མོར་འདྲི་གཅོད་བྱེད་པ།

ཀོ་ཏེ་ཡིས་བརྩམས།ཀླུ་འབུམ་ཚེ་རིང་གིས་བསྒྱུར།
གནའ་སྔ་མོར་ས་ཆ་ཞིག་ན་གཡོ་སྒྱུ་ཆེ་བའི་ཝ་མོ་ཞིག་ཡོད།
ཝ་མོ་དེ་བཙན་པོར་སྐྲག་ཅིང་གཉོམ་ཆུང་ལ་སྡང་བ་དང་བྱ་ཕྲུག་གསོད་
པར་དགའ་བ་མ་ཟད། ད་དུང་ནམ་རྒྱུན་ཁྭ་ཏའི་སྒྲོ་ཞིག་བཟུང་ནས། ངན་པའི་
ལས་ཀ་མི་ལས་དགུ་ལས་བྱེད་པས་མི་རྣམས་སུན་སྣང་སྐྱེས་སུ་བཅུག
“ངས་བཟོད་ཐབས་མི་འདུག”
“རེད། ངེས་པར་དུ་རྒྱལ་པོ་ལ་ཡར་ཞུ་བྱེད་དགོས།”
དེ་ནས།སྲོག་ཆགས་ཁྱུ་ཞིག་རྒྱལ་པོའི་སར་ཡོང་།
རྒྱལ་པོས་སྲོགས་ཆགས་རྣམས་ཀྱིས་སྡུག་གཏམ་བཤད་པར་ཉན་རྗེས།
སྒྱིད་ལུག་གི་ངང་ནས་གླལ་རྒྱངས་ཞིག་བྱེད་ཞོར་བཤད་རྒྱུར།
“ཅི་ཞིག ད་དུང་བྱ་བ་དེ་འདྲ་ཡོད་དམ། ངས་སྐྱོང་བའི་རྒྱལ་ཁོངས་སུ་
སྲོག་ཆགས་ངན་པ་དེ་འདྲ་མེད། དེ་ཙམ་ཡོད་ན། ཁྲིམས་ར་ནས་འདྲི་གཅོད་
བྱེད་ཟེར།”
དོན་འདིར་རི་དྭགས་རྒྱལ་པོ་དེ་འདྲ་རློམ་གྱིན་མེད་ནའང་། ཁོས་བཀའ་
ཕབ་ནས་ཝ་མོ་འབོད་དུ་མངགས། འདྲི་གཅོད་བྱེད་འགོ་བརྩམས་པ་ན་ཝ་མོ་
ཡང་སླེབས་བྱུང༌།
ཐོག་མར་བྱ་ཕྲུག་གི་ཨ་མ་རྒྱལ་པོའི་མདུན་དུ་སོང་ནས་ངུ་ཞོར། “ཉིན་མ་
དེར། ངའི་བྱ་ཕྲུག་གིས་ཆུ་རྩེད་བྱེད་པའི་དུས། ཝ་མོ་འདི་གློ་བུར་དུ་ཐོན་ནས།
གདུག་རྩུབ་ཀྱིས་ངའི་གཅེས་ཕྲུག་དེ་ཟོས།” བྱ་ཕྲུག་གི་ཨ་མམས་བཤད་ཀྱིན་
བཤད་ཀྱིན།བཟོད་བསྲན་མ་ཐུབ་པར་མིག་ཆུ་ཕྲུམ་ཕྲུམ་དུ་བཞུར།
ཝ་མོས་ངོ་ཚ་མེད་པའི་ངང་ནས་་བྱ་ཕྲུག་ཆུ་རྩེད་བྱེད་པའི་སྐབས་སུ་རང་
ཉིད་ཆུར་ནུབ་པ་རེད། ངས་བྱ་ཕྲུག་ཟོས་སོང་ཟེར་ན། ཁྱོད་ལ་བདེན་དཔང་
ཡོད་དམ”ཟེར།
སྐབས་དེར། ར་རྒན་ལྡིང་ཡོང་ནས་ཝ་མོ་ལ“ཕེ། ཁྲམ་པ་ཁྱོད།”ཅེས་སྐྱོན་
བརྗོད་གནང་། “ཁྱོད་ཀྱིས་མིག་ཕྱེས་ནས་ལྟོས་དང་། ངའི་རྭ་ཅོ་ཁྱོད་ཀྱིས་ཅི་
ལྟར་བཅག་པ་ཡིད་ལ་ཤར་རམ།”
ཝ་མོས་ར་རྒན་ལ་ཅིག་བལྟས་ནས། སྔར་བཞིན་བཅོས་མའི་ཚུལ་གྱིས“དེ་
ཁྱོད་ཀྱི་རྭ་ཅོ་རྡོ་ལ་ཐོག་ནས་ཆག་སོང་བ་མིན་ནམ། ཁྱོད་ཀྱིས་ཉེས་མེད་ལ་
ཉེས་འགལ་མ་བྱེད། ངས་བཅག་པ་ཡིན་ན། ཁྱོད་ཀྱིས་བདེན་དཔང་ཁྱེར་
ཤོག”ཟེར། དེར་མཐུད་ནས། སྲོག་ཆགས་མང་པོ་ཞིག་གིས་ཁྲིམས་ར་ནས་ཝ་
མོའི་སྐྱོན་བཤད།
འོན་ཀྱང་། ཚང་མས་བདེན་དཔང་འཁྱེར་ཡོང་མི་ཐུབ་པས། ཝ་མོས་ངོ་
ཚར་མི་འཛེམས་པར་གཏན་ནས་ཁས་མ་བླངས།
“ཨ་ཕས་བཤད་ན་ཨ་ཕ་བདེན། དོམ་པས་བཤད་ན་དོམ་པ་བདེན།”ཟེར་
བའི་དཔེ་ལྟར།རྒྱལ་པོས་ཀྱང་ལམ་སང་ཐག་གཅོད་བྱེད་མ་ཐུབ།
རྒྱལ་པོས་བསམ་བློ་གཏོང་བཞིན་པ་ཝ་མོས་མཐོང་ནས། གདོང་ལ་བཅོས་
མའི་འཛུམ་ཆུང་སྟོན་བཞིན་བཤད་རྒྱུར།
“ངས་བལྟས་ན། འུ་ཅག་གིས་ཤི་གསོན་རྩོད་པའི་ཚུལ་གྱིས་ཐག་གཅོད་
བྱེད། སང་ཉིན། ཁྱོད་ཚོའི་འཐུས་ཚབ་པ་དང་ངེད་གཉིས་ཤི་གསོན་གྱི་རྩོད་པ་
བྱ།སུ་རྒྱལ་ན་དེ་བདེན་པར་བརྩི། དེ་ཨེ་ཆོག”
“ཨུན། ཐབས་བཀོད་འདི་ངོ་མ་འཆུག་མེད་གི དེས་ན། ཁྱོད་ཚོས་འཐུས་
ཚབ་ཞིག་མངགས་རོགས།”
སྲོག་ཆགས་རྣམས་ཀྱིས་ཉན་རྗེས།མྱུར་ཏུ་ཇི་ལྟར་བྱས་ན་བཟང་ངམ་སྙམ།
“ངས་བལྟས་ན། ཨ་ཁུ་སྤྱང་ཀི་གདོང་ལ་བུད་ནས་རྩོད”ཅེས་ཁྭ་ཏས་གྲོས་
གཞི་བཏོན།
ཁྭ་ཏས་བཤད་ཚར་རྗེས། ཁ་མང་གཏམ་མང་སྒོས་སྲོགས་ཆགས་རྣམས་
ཀྱིས་གྲོས་འགོ་བརྩམས།
“འགྲིག་གི ཨ་ཁུ་སྤྱང་ཀི་བདམས་ན་ཅུང་འོས་འཚམས་རེད།”
“རེད་ཡ། གལ་ཏེ་ཨ་ཁུ་སྤྱང་ཀི་ཁྲིམས་རར་སོང་ན། འུ་ཅག་གིས་རྒྱལ་ཁ་
ལེན་ཁོ་ཐག་རེད།”
བལྟས་ཡོང་ན། ཚང་མ་རིག་རྒོད་ཡིན་པས། མགྲིན་གཅིག་ཏུ་ཨ་ཁུ་སྤྱང་ཀི་
གདོང་ལ་བུད་ནས་རྩོད་པ་བྱེད་པར་གྲོས་མཐུན་བྱུང༌།
“འོན་ཀྱང་། དེ་ལྟར་ཆོག་གམ།་་་་་་་མིན། ངས་མི་བསྒྲུབ། ང་སྐྲག་བྱུང༌།་་་་་
“སྤྱང་ཀི་སྡུག་ལ་ཐུག་ནས་ཕལ་ཆེར་ངུ་ལ་ཁད་དུ་འདུག
དེ་ཡིན་རུང་མཐར་ཁོ་ཚོ་ཚང་མའི་འཐུས་ཚབ་བྱས་ནས་ཤི་གསོན་གྱི་
རྩོད་པར་ཞུགས།
ཕྱི་ཉིན། ཁྲིམས་རར་རྩོད་པར་ཡོང་བའི་ཝ་མོས་སྤུ་ཡོངས་རྫོགས་བྲེག་
ནས་ཤ་རྗེན་བྱས་པའི་སྟེང་སྣུམ་རིམ་པ་ཞིག་བྱུགས་ནས། བལྟས་ཚོད་ཀྱིས་
འོད་ལམ་ལམ་བྱེད་པས་ཧ་ཅང་སྙིང་སྟོབས་ལྡན་པ་ཞིག་རེད། འོན་ཀྱང་། སྤྱང་
ཀིའི་ལུས་ཕུང་འདར་སིག་སིག་བྱེད་པ་ལས། རྩོད་པའི་སེམས་ཤུགས་ཏིལ་འབྲུ་
ཙམ་ཡང་མེད།
ཕྱོགས་གཉིས་ཀྱི་ཤི་གསོན་གྱི་རྩོད་པ་འགོ་བརྩམས་བྱུང་།
སྤྱང་ཀིས་ཝ་མོའི་ང་རྒྱལ་གྱི་རྣམ་པ་མཐོང་ནས། ཁོང་ཁྲོ་རབ་ཏུ་ལངས་ཏེ།
“ཁྱོད་རྒྱ་སྟག་ངར་མའི་ཁ་ཆེ་ན། ང་བྲེ་སེར་འབྲོང་གི་སྐེ་སྦོམ།”ཞེས་སྤྱང་ཀིས་
སེམས་ཐག་བཅད་ནས་ཝ་མོ་དང་འགྲན་བཙུགས་མ་ཐག་ཝ་མོའི་སྟེང་
མཆོངས།འོན་ཀྱང་།ཝ་མོ་འཇམ་ནུར་ནུར་ཡིན་པས། སྤྱང་ཀིས་ཇི་ལྟར་བཟུང་
ཡང་འཛིན་མ་ཐུབ། སྟབས་མི་ལེགས་པ་ཞིག་ལ། ཝ་མོའི་ལུས་སྟེང་ལ་བྱུགས་
པའི་སྣུམ་སྤྱང་ཀིའི་མིག་ནང་དུ་སོང༌།
“ཨ། ངའི་མིག ངས་མིག་གིས་མི་རིག་གི”ཞེས་སྤྱང་ཀིས་འུར་བརྒྱབ། ཝ་
མོས་གོ་སྐབས་དེར་བསྟུན་ནས། ལག་པ་བཟུང་ཞིང་རྡོག་ཐོས་བརྒྱབ། ཐ་ན་
རྨུགས་ནས་སྤྲུག་སྤྲུག་སྒོས་རྡུང་རྡེག་བྱས་པ་ན། སྤྱང་ཀིར་ན་ཟུག་བསྲན་མི་
ཐུབ་པ་སྐྱེས།
“སྡོད། འགྲན་བསྡུར་མཇུག་རྫོགས་སོང་། ཝ་མོ་ལ་ཉེས་པ་མེད།”ཅེས་
སྐབས་དེར་རྒྱལ་པོས་ཁྱབ་བསྒྲགས་བྱས།
དེ་ལྟར་ཤི་གསོན་འཐབ་རྩོད་ཁྲོད་ཝ་མོར་རྒྱལ་ཁ་ཐོབ་ནས། དགའ་ལྷང་
ལྷང་གི་ངང་ནས་ཕྱིར་ལོག
སྲོག་ཆགས་རྣམས་བློ་ཕམ་ཞིང་ཡིད་ཆད། འོན་ཀྱང་། བལྟས་བལྟས་རིག་
རིག་ལ་ཝ་མོ་ཡིད་ཚིམ་པའི་ངང་ནས་རྒྱང་རིང་དུ་སོང་།
གཏམ་རྒྱུད་འདི་ལས་ང་ཚོས་བྱ་བ་ཅི་ཞིག་སྒྲུབ་ཀྱང་། ཁྱོད་འགྲིག་པའི་
དབང་དུ་བཏང་ནའང་། ཁྱོད་ཀྱིས་ངེས་པར་དཔའ་མཛངས་སྒོས་བརྟག་
དགོས་པའི་བསླབ་བྱ་ཐོབ།
“རྗེས་ཕྱོགས། ང་ཚོས་གླགས་བཙལ་ནས། ཚང་མས་དཔུང་བ་མཉམ་
གཤིབ་ཀྱིས་ཝ་མོ་ཁྲིམས་ལ་སྦྱར་བར་བྱ།”
སྐབས་དེར། ད་གཟོད་སྲོག་ཆགས་རྣམས་རྨོངས་གཉིད་ལས་སད་དེ། དེ་
ལྟར་བྱེད་པར་འཐད་པ་བྱུང༌།

རྒྱལ་པོ་འཇོལ་མོའི་མཆུ་ཏོ་ཅན།

ཀི་ལིན་གཅེན་གཅུང་གིས་བརྩམས། ཀྲའོ་ཧེ་ལུང་གིས་བསྒྱུར།
གནའ་སྔ་མོར་རྒྱལ་པོ་ཞིག་ལ་མེ་ཏོག་ལྟ་བུའི་བུ་མོ་མཛེས་མ་ཞིག་ཡོད།
ཡིན་ནའང་བུ་མོ་དེ་ང་རྒྱལ་ཆེ་ཞིང་རང་ཉིད་གཞན་ལས་ཁྱད་དུ་འཕགས་
པ་ཞིག་ཡིན་པར་འདོད་དེ་རང་ལ་གཉེན་སློང་དུ་ཡོང་བའི་སྐྱེས་པ་རྣམས་
གཅིག་ཀྱང་བློར་མ་བབ་ཅིང༌། དེར་མ་ཟད་ད་དུང་དེ་ཚོ་ལ་འཕྱ་དམོད་ཅི་
འདོད་དུ་བྱས་ནས་ཕྱིར་བསྐྲད། དེ་བས་ཉིན་ཞིག་ལ། རྒྱལ་པོའི་བཀའ་ལྟར་
ཡུལ་དེའི་གཉེན་སྒྲིག་མེད་པའི་སྐྱེས་པ་ཚང་མ་ཕོ་བྲང་དུ་གདན་འདྲེན་བྱས་
ནས་འདུ་ཚོགས་ཆེན་པོ་ཞིག་བསྡུས། ཁོ་ཚོ་རིགས་རུས་མཐོ་དམན་གྱི་རིམ་པ་
ལྟར་གྲལ་རིང་མོ་ཞིག་བསྒྲིགས་ཤིང་། ཐོག་མར་རྒྱལ་པོ་འགའ་ཞིག་དང་དེའི་
རྗེས་སྐུ་དྲག མཇུག་མཐར་སྐུ་དཔོན་དག་རྗེས་སུ་འབྲངས་ཡོད་ལ། སྐབས་
དེར་ཁོ་མོ་འཁོར་གཡོག་འགའ་ཞིག་གིས་ཁྲིད་ནས་གྲལ་དཔུང་དེའི་གམ་ནས་
བརྒྱུད་དེ་འགྲོ་ཚེ་དེ་རྣམས་ཀྱི་ཁྲོད་ནས་ཀྱང་མོས་བློར་འབབ་པའི་སྐྱེས་པ་
གཅིག་ཀྱང་མཐོང་མ་བྱུང་བས། མོས་ལུས་གཟུགས་ཚོན་པོ་ཅན་ཞིག་མཐོང་
ན་རྒྱབ་ནས་དེ་ལ་ཆང་ཟོམ་ཞིག་དང་འདྲ་བ་དང་། གཟུགས་རིང་དྲགས་
སོང་བར་འདོད་ན་འགྲོ་སྟངས་སྡོང་བོ་ཞིག་དང་འདྲ་བར་ཡམ་ཡོམ་བྱེད་པ།
གཟུགས་ཐུང་དྲགས་སོང་བར་འདོད་ན་གཟུགས་ཐུང་ཞིང་ཚོ་བས་རྐང་ལག་
ག་ལ་བདེ། ངོ་མདོག་དཀར་དྲགས་སོང་བར་འདོད་ན་མི་ཤི་རོ་ཞིག་དང་ཀུན་
ནས་མཚུངས། ངོ་མདོག་དམར་དྲགས་སོང་བར་འདོད་ན་མེ་བྱ་ཞིག་དང་འདྲ་
ལ་ལུས་པོ་དྲང་མོ་མིན་པར་འདོད་ན་ལྕུག་མ་མཉེན་མོ་ཞིག་ལྕགས་ཐབ་ནས་
མེར་བསྲེགས་ཏེ་གུག་པ་ལྟ་བུ་རེད་ཅེས་ངན་སྨྲས་འབའ་ཞིག་བྱས།
གང་ལྟར་ཁོ་མོས་སྐྱེས་པ་སུ་དང་གང་ཞིག་ཡིན་ནའང་བློར་མ་བབས།
ལྷག་པར་དུ་མདུན་གྲལ་དུ་བསྒྲིགས་པའི་རྒྱལ་པོ་ཞིག་ཡོད་དེ་མི་སེམས་བཟང་
ཅན་ཞིག་ཡིན་མོད། འོན་ཀྱང་མ་ནེ་ཡར་ཅུང་ཙམ་གུག་འདུག་པས་མོའི་
འཕྱ་དམོད་གཞན་ལས་ལྷག་པ་ཞིག་བྱས། “ཧ་ཧ་ཧ། ཁོའི་མ་ནེ་ལ་ལྟོས་
དང་། བྱ་འཇོལ་མོའི་མཆུ་ཏོ་རིང་མོ་དེ་དང་ཨ་ན་མ་ན་རེད”ཅེས་ཟེར་བཞིན་
ཧབ་དགོད་བརྒྱབ། སྐབས་དེ་ནས་བཟུང་སྟེ་རྒྱལ་པོ་དེ་ལ་འཇོལ་མོའི་མཆུ་ཏོ་
ཅན་ཞེས་པའི་མཚང་མིང་ཐོགས། རྒྱལ་པོ་རྒན་པོ་དེས་རང་གི་བུ་མོས་གཞན་
ལ་འཕྱ་དམོད་བྱེད་པ་ལས་བྱ་བ་ཅི་ཡང་མི་བསྒྲུབ་པར་བསྡད་པའི་ཚུལ་དེ་
མཐོང་ནས་ཐུགས་ཤིན་ཏུ་ཁྲོས་ཏེ་བུ་མོ་དེ་ཁོ་ཚང་ལ་ཟས་སློང་དུ་ཡོང་བའི་
སྤྲང་པོ་ཐོག་མ་དེ་ལ་ཆུང་མ་སྟེར་བར་སེམས་ཐག་བཅད།
ཉིན་ཁ་ཤས་སོང་རྗེས། རྒྱལ་པོའི་ཕོ་བྲང་འོག་གི་ཁྲོམ་ལམ་ནས་སྤྲང་པོ་
ཞིག་གིས་གླུ་གཞས་བཏང་བར་རྒྱལ་པོས་ཐོས་ཏེ་གཡོག་པོ་ཞིག་ལ“ཁྱོད་སོང་
ནས་ཁོ་ཡར་ལ་བོས་ཤོག”ཅེས་གསུངས་པར། གླུ་བ་དེའི་ལུས་སུ་རྫོབ་ཅིང་རལ་
ཧྲུལ་དུ་གྱུར་པའི་ལྭ་བ་ཞིག་གྱོན་ནས་རྒྱལ་པོ་དང་སྲས་མོ་གཉིས་ཀྱི་སྐུ་དྲུང་
དུ་ཕྱིན་ནས་བཀའ་ལྟར་གླུ་གཞས་བཏང་། གླུ་གཞས་བླངས་རྗེས་སྤྲང་པོ་དེས་
རྒྱལ་པོར་སྦྱིན་པ་གནང་བར་ཞུས་པ་ན། རྒྱལ་པོས་བདག་ཁྱོད་ཀྱི་གླུ་གཞས་ལ་
ཤིན་ཏུ་དགའ་བས་རང་ཉིད་ཀྱི་བུ་མོ་འདི་ཁྱོད་ལ་བག་མར་སྟེར་འདོད”ཅེས་
གསུངས། དེ་ཐོས་རྗེས་སྲས་མོ་ཧ་ལས་སོང༌། རྒྱལ་པོས་ཚུལ་དེ་མཐོང་སྟེ་མོ་
ལ“་བདག་གིས་ཁྱོད་རང་འུ་ཚང་ལ་སློང་དུ་ཡོང་མཁན་ཐོག་མ་དེ་ལ་ཆུང་
མར་སྟེར་བའི་སེམས་ཐག་བཅད་འདུག་པས་དེ་རིང་དམ་ཚིག་དེ་བརྩི་སྲུང་
བྱ་དགོས”ཞེས་གསུངས། དེ་ནས་སྲས་མོས་གཉེན་དོན་དེ་ལ་རང་གི་མི་འཐད་
ཚུལ་གཏམ་ལུང་བ་གང་བཤད་ནའང་གོ་ཅི་ཡང་མ་ཆོད་པར་མཐར་ཆོས་
དཔོན་ཞིག་གདན་འདྲེན་བྱས་ཡོང་སྟེ་ཁོ་མོ་ཐབས་ཟད་ནས་གཉེན་སྟོན་ལ་མི་
ཞུགས་ཀ་མེད་བྱུང་། གཉེན་སྟོན་མཇུག་རྫོགས་རྗེས་རྒྱལ་པོས་སྲས་མོར་“ད་ལྟ་
ཁྱོད་ནི་སྤྲང་མོ་ཞིག་ཏུ་གྱུར་སོང་བས་མུ་མཐུད་དུ་ཕོ་བྲང་ལ་བསྡད་ན་འོས་
འཚམ་ཞིག་མ་རེད། སོང་དང་། ཁྱོད་ཀྱི་ཁྱོ་ག་དང་མཉམ་དུ་སོང་དང་”ཞེས་
ཕོ་བྲང་ནས་ཕྱིར་ཕུད།
དེ་ནས་གླུ་བ་སྤྲང་པོ་དེས་ཁོ་མོ་ཁྲིད་ནས་ཕྱི་ལ་སོང༌། མོ་ཡང་ཁོའི་རྗེས་སུ་
མི་འབྲང་ཀ་མེད་བྱུང་།
སྐབས་ཤིག་ཁོ་གཉིས་ནགས་ཚལ་ཆེན་པོ་ཞིག་ལ་བསླེབས་ཏེ་སྲས་
མོས་་ཨེ་མ། མདུན་གྱི་མཛེས་ཤིང་ལྟ་ན་སྡུག་པའི་ནགས་ཚལ་ཆེན་པོ་འདི་
སུའི་རེད”ཅེས་དྲིས་པ་ན། གླུ་བ་སྤྲང་པོས་་འདི་ནི་རྒྱལ་པོ་འཇོལ་མོའི་མཆུ་ཏོ་
ཅན་ཞེས་པ་དེའི་རེད། སྐབས་དེར་ཁྱོད་རང་ཁོང་གི་ཆུང་མ་བྱས་ཡོད་རྒྱུ་ན་
ད་ལྟ་ནགས་ཚལ་འདི་ཚང་མ་ཁྱོད་ལ་དབང་”ཞེས་ལན་བཏབ། སྲས་མོས“ཀྱེ་
མ་ཀྱེ་ཧུད།ལས་ངན་ཅན་གྱི་བུ་མོ་ང་། སྐབས་དེར་རྒྱལ་པོ་དེའི་ཆུང་མ་མ་བྱས་
པར་འགྱོད་པ་རེ་ཆེ”ཞེས་རང་ལ་འཁང་ར་བྱས།
དེའི་རྗེས་རྩྭ་ཐང་ཞིག་ལ་བརྒྱུད་ནས་འགྲོ་སྐབས་སྲས་མོས།“ཨེ་མ། མདུན་
གྱི་མཛེས་ཤིང་ལྟ་ན་སྡུག་ལ་སྔོ་ཞིང་ལྗང་བའི་རྩྭ་ཐང་འདི་སུའི་རེད”ཅེས་
དྲིས་པ་ན། “འདི་ནི་རྒྱལ་པོ་འཇོལ་མོའི་མཆུ་ཏོ་ཅན་གྱི་རེད། སྐབས་དེར་ཁྱོད་
རང་ཁོང་གི་ཆུང་མ་བྱས་ཡོད་རྒྱུ་ན་ད་ལྟ་འདི་ཚང་མ་ཁྱོད་ལ་དབང་”ཞེས་
ལན་བཏབ། “ཀྱེ་མ་ཀྱེ་ཧུད། ལས་ངན་ཅན་གྱི་བུ་མོ་ང། རྒྱལ་པོ་དེའི་ཆུང་མ་མ་
བྱས་པར་འགྱོད་པ་རེ་ཆེ”ཞེས་སྨྲས།
དེའི་མུར། ཁོ་གཉིས་གྲོང་ཁྱེར་ཆེན་པོ་ཞིག་ཏུ་ཐོན། སྲས་མོས་“ཨེ་མ།
མདུན་གྱི་མཛེས་ཤིང་སྡུག་པའི་གྲོང་ཁྱེར་འདི་སུའི་རེད”ཅེས་སྔར་བཞིན་དེ་
ལྟར་དྲིས་པ་ན། “འདི་ནི་རྒྱལ་པོ་འཇོལ་མོའི་མཆུ་ཏོ་ཅན་དེའི་རེད། སྐབས་
དེར་ཁྱོད་རང་ཁོང་གི་ཆུང་མ་བྱས་ཡོད་རྒྱུ་ན་ད་ལྟ་གྲོང་ཁྱེར་ཆེན་པོ་འདི་
ཚང་མ་ཁྱོད་ལ་དབང་”“ཀྱེ་མ་ཀྱེ་ཧུད། ལས་ངན་ཅན་གྱི་བུ་མོ་ང་། རྒྱལ་པོ་
དེའི་ཆུང་མ་མ་བྱས་པར་འགྱོད་པ་རེ་ཆེ”ཞེས་རང་ལ་འཁང་ར་ཁོ་ན་བྱས།
“ཁྱོད་ཀྱིས་དུས་ནམ་ཡང་སྐྱེས་པ་གཞན་ཞིག་གི་ཆུང་མ་བྱ་འདོད་པས་
ངའི་སེམས་གཏན་ནས་དགའ་བ་མི་འདུག དྲང་མོར་བཤད་ན་ངས་ཁྱོད་ལ་
འདི་ལྟར་གཅེས་སྐྱོང་བྱས་ཀྱང་ཁྱོད་ཀྱིས་ད་དུང་ང་མི་བཟང་བར་འདོད་
དམ།”ཞེས་བཤད་ཞོར་དུ་ཁོ་གཉིས་ཁང་མིག་ཆུང་ཆུང་ཞིག་གི་མདུན་དུ་ཕྱིན་
ཏེ། “ཨ་ཙི། དཀོན་མཆོན་མཁྱེན། མདུན་གྱི་ཆུང་ཞིང་ཞིག་རལ་ཅན་གྱི་ཁང་
པ་འདི་སུའི་རེད”ཅེས་དེ་ལྟར་དྲིས། གླུ་བ་སྤྲང་པོས་་ཁང་པ་འདི་འུ་གཉིས་
ཀའི་ཁང་ཁྱིམ་རེད། དེ་རིང་ནས་བཟུང་འུ་གཉིས་ཀ་འདིའི་ནང་དུ་འདུག་
དགོས”ཞེས་སྨྲས། ཁང་པ་དེའི་སྒོ་མོ་ཆུང་དྲགས་པས་སྲས་མོ་ལུས་སྒུར་ནས་
ནང་ལ་མི་འགྲོ་ཀ་མེད་བྱུང་། “གཡོག་མོ་གང་ན་ཡོད།” “ཅི་ཞིག གཡོག་མོ།
འདི་ན་གཡོག་མོ་ཞིག་གང་ན་ཡོད། ཁྱོད་ཀྱིས་ཅི་ཞིག་བསྒྲུབ་འདོད་ན་ཚང་མ་
རང་གིས་ལག་འགུལ་ནས་དངོས་སུ་བསྒྲུབ་དགོས། ད་ལྟར་ཁྱོ་ག་ང་ཐང་ཆད་
པས་ཁྱོད་མྱུར་དུ་སོང་ལ་མེ་བུས་ནས་ཟ་མ་གཡོ་སྐོལ་བྱོས”ཞེས་སྤྲང་པོས་ཁོ་
མོ་ལ་བཀའ་བཞིན་དུ་དེ་ལྟར་སྨྲས། ཡིན་ནའང་། བསམ་ཡུལ་ལས་འདས་པ་
ཞིག་ནི་སྲས་མོ་དེས་མེ་འབུད་པ་དང་ཟ་མ་ལས་པ་སོགས་ཅི་ཡང་མི་ཤེས་པས་
སྤྲང་པོ་རང་ཉིད་ཀྱིས་ལས་ཀ་བྱེད་པ་ལས་ཐབས་གཞན་མེད་སོང་། དེའི་རྗེས་
ཁོ་གཉིས་ཀྱིས་ཟ་མ་རང་ག་བ་ཞིག་ཟོས་ནས་མལ་དུ་ངལ་གསོ་བྱས་མོད། འོན་
ཀྱང་དེའི་ཕྱི་ཉིན་ཁྱོ་གས་ཁོ་མོ་ནངས་སྔ་མོར་ལངས་ནས་ཁང་པ་གད་བདར་
བྱེད་དུ་བཅུག
ཁོ་གཉིས་ཀྱིས་འཚོ་བ་དེ་ལྟར་ཉིན་འགའ་རོལ་ཐབས་བྱས་ཀྱང་ཅང་མ་
འགོར་བར་ཁྱིམ་དུ་ཡོད་པའི་བཟའ་བཏུང་ཚང་མ་ཟོས་ཚར་བས། “ཆུང་མ།
ད་འུ་གཉིས་འདི་ལྟར་ངལ་རྩོལ་ཅི་ཡང་མི་བྱེད་པར་ཟ་འཐུང་ཁོ་ན་བྱས་ན་
འཚོ་བ་རོལ་དཀའ་བ་རེད། དེ་བས་ད་ཁྱོད་ཀྱང་སློ་མ་སླེས་ནས་ཁྱིམ་ཚང་སྐྱོང་
རོགས་བྱེད་དགོས”ཞེས་བཤད་རྗེས་ཕྱི་རུ་སོང་ཏེ་ལྕང་ལྕུག་ཅུང་ཙམ་བཅད་
ནས་ཁྱིམ་ལ་ཁུར་ཡོང་སྟེ་སྲས་མོ་ལ་སློ་མ་སླེ་རུ་བཅུག་མོད། འོན་ཀྱང་སྲ་ཞིང་
སྦོམ་པའི་ལྕུག་མས་ཁོ་མོའི་འཇམ་ལ་གཉེན་པའི་ལག་ཟུང་རྨས་པར་བྱས།
ཁྱོ་གས་ཚུལ་དེ་མཐོང་ནས་་ངས་བལྟས་ན་ཁྱོད་ཀྱིས་སློ་མ་མི་སླེ་བར་སྐུད་
པ་འཁེལ་རྒྱུ་ན་ད་རུང་ཅུང་ཙམ་མཁས་ན་ཐང་”ཞེས་སྨྲས། དེ་ནས་ཁོ་མོ་ཐང་
ལ་བསྡད་དེ་སྐུད་པ་འཁེལ་བར་བརྩམས། ཡིན་ནའང་རྩུབ་ཤས་ཆེ་བའི་སྐུད་
པས་མོའི་ལག་ཤ་འཇམ་པོ་དེར་བསྣད་དེ་ཁྲག་བཞུར་དུ་བཅུག
“ཨ་ཧོ། རང་ཉིད་ལ་ལྟོས་དང་། ཁྱོད་ཀྱིས་སྒྲུབ་ཐུབ་པའི་དོན་དག་ཅི་ཡོད།
ངས་ཁྱོད་ཆུང་མར་བླངས་པ་དེ་ངའི་ལས་མི་བཟང་བར་རྩིས་ཆོག ད་ལྟ་ངས་
རྫ་སྣོད་ཀྱི་ཚོང་ཞིག་གཉེར་རྩིས་ཡོད་དེ་ཁྱོད་ཀྱིས་ཚོང་རར་སོང་ནས་དེ་དག་
བཙོངས་ཐབས་བྱ་དགོས”ཞེས་ཡིད་མ་རངས་པར་དེ་ལྟར་བཤད། སྐབས་དེར་
མོའི་སེམས་སུ་་གལ་ཏེ་དུས་དེར་ཡབ་ཆེན་རྒྱལ་ཁབ་ཀྱི་མིའང་ཚོང་རར་ཡོང་
བ་ཡོད་ན་ཁོ་ཚོས་ངའི་རྫ་སྣོད་འཚོང་བའི་ཚུལ་དེར་མཐོང་དུས་ང་ལ་འཕྱ་
དམོད་བྱ་ངེས་རེད”ཅེས་ཡིད་སྐྱོ་ཡང་ཁོ་གཉིས་ལྟོགས་གྲིར་ཤི་མི་འདོད་པས་
ཁྱོ་གས་བཤད་པ་བཞིན་མི་སྒྲུབ་ཀ་མེད་བྱུང་།
སྣོད་རྫས་དེ་རྣམས་ཐོག་མར་ཚོང་ར་ནས་འཚོང་དུས་གནས་ཚུལ་མི་
བཟང་རྒྱུ་མེད་དེ་མི་རྣམས་ཀྱིས་བུད་མེད་དེར་སྐྱེས་གཟུགས་མཛེས་པ་ཞིག་
ཡོད་པ་མཐོང་ནས་མོའི་ཚོང་ཟོག་ཉོ་བར་དགའ་ལ། ཉོ་མཁན་ཚོས་ཀྱང་མོས་
བཤད་པའི་རིན་གོང་ལྟར་སྒོར་མོ་སྟེར་བཞིན་ཡོད་ཅིང་། ཐ་ན་མི་གང་མང་
ཞིག་གིས་མོ་ལ་སྒོར་མོ་བྱིན་ནས་ཚོང་ཟོག་མི་དགོས་པའི་གནས་ཚུལ་ཡང་
འདུག དེ་ནས་ཁྱོ་ཤུག་གཉིས་ཀྱིས་སྒོར་མོ་དེ་ལ་བརྟེན་ནས་ཉིན་མང་པོ་ཞིག་
ལ་འཚོ་ཐབས་བྱས་སོང་། དེའི་བར་སྐབས་ཤིག་ལ། ཁྱོ་གས་ཀྱང་རྫ་སྣོད་གསར་
བ་འགའ་རེ་ཉོས་ཡོང་ནས་སྔར་བཞིན་ཁོ་མོར་འཚོང་དུ་འགྲོ་རུ་བཅུག མོ་
ཚོང་ར་དེའི་ཟུར་ཁ་ཞིག་ལ་བསྡད་ནས་རང་གི་མཐའ་སྐོར་དུ་རྫ་སྣོད་རྣམ་པ་
སྣ་ཚོགས་དེ་རྣམས་བཀྲམ་ནས་བཙོང་བར་བྱས། སྐབས་དེར་གར་ཡོང་ཆ་མེད་
པའི་ཆང་གིས་བཟི་བའི་རྟ་ཞོན་སྐྱ་དམག་སྟོབས་ཅན་ཞིག་མྱུར་སྟབས་ཀྱིས་ཁོ་
མོའི་རྫ་སྣོད་འཚོང་སར་ཡོ་གཟུར་མེད་པར་རྒྱུགས་ཡོང་སྟེ་མོའི་ཚོང་ཟོག་ཚང་
མར་རྨིག་བརྫིས་བྱས་པས་ཆག་གྲུམ་དུ་ཤོར། ཚུལ་དེ་མཐོང་ནས་སྲས་མོ་སྐྲག་
སྟེ་ཅི་བྱ་གཏོལ་མེད་ཀྱིས་ངུས་བྱུང༌།
“ཀྱེ་མ། དེ་རིང་གི་ལས་འདི་ཅི་ཕྱིར་འདི་འདྲ་ངན་པ་ཞིག་ཡིན་ལ། ཕྱིར་
སོང་ན་ཁྱོ་གས་ང་ལ་གཤེ་གཤེ་གཏོང་ངེས་རེད”ཅེས་སྐྱོ་སྣང་དང་འཇིགས་
སྣང་གཞི་གཅིག་ཏུ་འདྲེས་ནས་དེ་ལྟར་སྐད་བརྒྱབ། མོ་ཕྱིར་ལོག་ནས་ཁྱོ་ག་
ལ་ངུ་བཞིན་གཏམ་ངན་དེ་བཤད་པ་ན་“'ད་ཆོག་གི མ་ངུ། སུ་ཞིག་གིས་ཁྱོད་
ལ་ཚོང་རའི་ཟུར་ཁར་རྫ་སྣོད་ཁྲོམས་ཤིག་ཟེར་བ་ཡིན། དོན་དུ་ཡོད་ཚད་རང་
སྡུག་རང་གིས་ཉོས་པ་ཙམ་རེད། ངས་བལྟས་ན་ཁྱོད་ཀྱིས་དོན་དག་བཟང་བ་
ཞིག་གཞི་ནས་སྒྲུབ་ཤེས་པ་མི་འདུག ད་ཅི་བྱ། འོ། རེད། ཁ་སང་ངས་རང་
རེའི་རྒྱལ་ཁབ་ཀྱི་ཕོ་བྲང་ལ་ཐེངས་ཤིག་སོང་སྟེ་དེ་གའི་ཇ་ཁང་ལ་གཡོག་མོ་
ཞིག་དགོས་སམ་ཞེས་རྩད་བཅད་ནས་ཁོ་ཚོས་ཁྱོད་རང་གླ་རྒྱུ་ཡིན་ཞེས་ཁས་
བླངས་བྱུང་ཐལ། དེ་གར་སོང་ན་ཁྱོད་རང་གིས་ཟ་མར་རིན་པ་སྟེར་མི་དགོས་
པར་ཟོས་ན་ཆོག”ཅེས་ཁྱོ་གས་མོ་ལ་སྨྲས།
དེའི་རྗེས། སྲས་མོ་དེ་ཇ་ཁང་གི་གཡོག་མོ་ཞིག་ཏུ་གྱུར་ནས་ཇ་མ་ལ་ལག་
རོགས་བྱས་ཏེ་ལས་ཀའི་ཁྲོད་ཀྱི་རྩུབ་ཅིང་ལྕི་མོ་དག་ལས་སུ་བཅུག དེ་ནས་
བཟུང་ཁོ་མོའི་ཨམ་ཕྲག་རེ་རེ་ནས་མི་གཞན་པའི་ཟས་ལྷག་འཇུག་སའི་རྫ་
སྣོད་ཆུང་ཆུང་ཞིག་བཅུག་སྟེ་ལས་ཀ་གྲོལ་རྗེས་ཟས་ལྷག་ཕྱིར་ཁྱིམ་དུ་ཁྱེར་
ནས་རང་ཉིད་དང་ཁྱོ་ག་གཉིས་ཀྱི་ཁ་གསོ་ཐབས་བྱས།
སྐབས་ཤིག་ལ། ས་དེའི་རྒྱལ་པོས་ཕོ་བྲང་ནས་སྤྲོ་ཚོགས་ཆེན་པོ་ཞིག་
གཟབ་རྒྱས་ངང་ཚོགས། གཡོག་མོ་ལས་ངན་མ་དེའང་ལྐོག་ནས་ཁ་རོག་གེར་
ཚོམས་ཆེན་གྱི་སྒོ་ཁར་སོང་སྟེ་ནང་ལ་ལྟ་བཞིན་བསྡད། དེའི་རྗེས་སུ་ཚོམས་
ཁང་གི་སྒྲོན་མེ་དག་མཉམ་གཅིག་ཏུ་བསྒྲོན་པ་དང་བསྡོངས་སྐུ་མགྲོན་རྣམས་
གཅིག་ལས་གཅིག་མཛེས་པའི་ཉམས་ཀྱིས་ནང་ལ་ཡོང་སྟེ་ཚོམས་ཁང་གི་རྣམ་
པ་ནི་མཚར་སྡུག་གི་ཡང་རྩེར་སོན། ཚུལ་དེར་ལྟ་བཞིན་ཁོ་མོའི་སེམས་པ་སྡུག་
གིས་ཁེངས་ནས་རང་ཉིད་ཀྱི་སྔོན་གྱི་ལས་ངན་དེ་ཡིད་ལ་འཁོར། སེམས་སུ་
སྔོན་ཆད་རང་ཉིད་ཀྱི་ང་རྒྱལ་དང་གཞན་ལས་ཁྱད་དུ་འཕགས་པའི་རློམ་
སེམས་དེས་རང་གི་མིག་མདུན་གྱི་ངོ་ཚ་དང་དབུལ་ཕོངས་ཀྱི་གནས་འདིར་
ལྷུང་དུ་བཅུག་པ་ཡིན་ཞེས་དེ་ལ་དམོད་མོ་དང་འཁང་ར་ཚད་མེད་བྱས། དུས་
དེར་ཚོགས་རར་ཕྱི་འཁྱེར་ནང་འཁྱེར་བྱེད་བཞིན་པའི་ཟས་ཞིམ་གྱི་དྲི་ངད་
ཕྱོགས་བཞིར་འཐུལ་འདུག་ལ། དེའི་སྐབས་ཟས་འདྲེན་གཡོག་མོ་ཚོས་མོ་ལ་
ཟས་ལྷག་འཐུང་འཕྲོ་རེ་སྦྱིན་པས་མོས་དེ་དག་རྫ་སྣོད་དུ་བླུགས་ནས་རང་
ཁྱིམ་ལ་ཁྱེར་རྩིས་བྱས།
བར་སྐབས་ཤིག་ལ། རྒྱལ་པོ་དེས་སྐུ་ལ་གོས་སྤུ་རིས་མ་དང་སྐེ་ལ་མགུལ་
རྒྱན་མང་པོ་སྤུད་ནས་ཚོམས་ཆེན་ལ་ཕེབས། དུས་དེར་རྒྱལ་པོས་སྒོ་ཁར་
ལངས་པའི་སྲས་མོ་དེ་མཐོང་བས་མོའི་གམ་དུ་སོང་ནས་ལག་པར་འཇུས་ཏེ་
ཞབས་བྲོ་འཁྲབ་པར་ཁྲིད། ཡིན་ནའང་མོ་འཁྲབ་མི་འདོད་པར་བྱུང་། དེའི་
དུས་མཚུངས་སུ་ཁོ་མོའི་སེམས་སུ་འཇིགས་སྣང་ཞིག་ཤར་སྟེ། མ་གཞིར་མདུན་
གྱི་རྒྱལ་པོ་ནི་སྔོན་ཆད་རང་གིས་འཕྱ་དམོད་བྱས་མྱོང་ཞིང་ཁོང་ཆུང་མ་བྱ་
བར་མ་འཐད་པའི་གཉེན་སློང་མཁན་འཇོལ་མོའི་མཆུ་ཏོ་ཅན་ཟེར་པ་དེ་ཡིན་
པར་ཤེས། དེ་ནས་མོས་ཤུགས་ཅི་ཡོད་བཏོན་ནས་རྒྱལ་པོ་དེའི་ལག་ནས་ཐར་
ཐབས་བྱས་མོད། འོན་ཀྱང་གོ་ཅི་ཡང་མ་ཆོད་པར་རྒྱལ་པོས་མོ་ཚོམས་ཁང་ལ་
ཁྲིད་སོང་།
སྐབས་དེར་མོའི་ཨམ་ཕྲག་སྡོམ་བྱེད་ཀྱི་ཐ་གུ་དེ་གློ་བུར་དུ་ཆད་དེ་རྫ་སྣོད་
ཐང་ལ་ལྷུང་ནས་ནང་གི་ཟས་ལྷག་འཐུང་འཕྲོ་དག་དེ་གའི་སར་གཏོར། རེ་
ཞིག་དེར་ཡོད་མི་རྣམས་ཀྱིས་ཚུལ་དེ་མཐོང་ནས་ཧབ་ཆ་ཆེན་པོ་རྒྱག་ཞོར་
འཕྱ་དམོད་ཀྱི་གཏམ་ཡང་བཤད་ཀྱིན་འདུག དེ་བས་མོའི་ངོ་ཤིན་ཏུ་ཚ་ནས་
སྒོར་བུད་དེ་འབྲོ་བར་རྩོམ་དུས་སྐས་ཐོག་ནས་སྐྱེས་པ་ཞིག་གིས་བཟུང་སྟེ་ཕྱིར་
ནང་ལ་ཁྲིད་འོང་།
མོས་སྐྱེས་པ་དེ་ལ་ཞིབ་ལྟ་ཞིག་བྱས་རྗེས་མི་དེ་ཡང་རྒྱལ་པོ་འཇོལ་མོའི་
མཆུ་ཏོ་ཅན་ཡིན་པར་ཤེས། དུས་དེར་རྒྱལ་པོ་དེས་ངག་འཇམ་པོའི་ངང་མོ་
ལ་“ཨ་རོགས། ཁྱོད་རང་སྐྲག་མི་དགོས། ང་ནི་དེ་སྔར་ཁྱོད་དང་མཉམ་དུ་ཁང་
པ་ཞིག་རལ་ཅན་དུ་འདུག་པའི་སྤྲང་པོ་དེ་ཡིན། སྔོན་གྱི་སྤྲང་པོ་དང་སྐྱ་དམག་
སྟོབས་ཅན་དེ་གཉིས་དོན་དུ་བདག་གིས་བརྫུས་པ་ཡིན་ལ། དེ་འདྲ་བྱེད་དོན་
ནི་ཁྱོད་ཀྱི་ང་རྒྱལ་དང་གཞན་ལས་ཁྱད་དུ་འཕགས་པའི་རློམ་སེམས་དེ་མེད་
པར་གཏོང་བ་དང་། དེར་མ་ཟད་སྔར་ཁྱོད་ཀྱིས་བདག་ལ་འཕྱ་དམོད་བྱས་
པའི་ལན་དུ་ཉེས་ཆད་བཅད་པའང་ཡིན”ཞེས་གསུངས། སྲས་མོས་དེ་རྣམས་
ཐོས་རྗེས་ངུ་ངག་གིས་“ངའི་སྔོན་ཆད་ཀྱི་བྱེད་སྟངས་དེ་རྣམས་ངོ་མ་ཡེ་ནས་
མི་འགྲིག་ལ། ང་ཁྱེད་ཀྱི་ཆུང་མ་བྱ་བར་མི་འོས།” དེ་སྐད་བཤད་ཀྱང་རྒྱལ་
པོས་དེ་ལ་སྣང་མེད་ཀྱིས་མོར་སེམས་གསོའི་ངང་ནས་ད་མ་ངུ། མི་སྐྱིད་པའི་
ཉི་མ་དེ་རྣམས་འདས་ཟིན་བས་ད་ལྟ་འུ་གཉིས་ཀྱིས་གཉེན་སྟོན་འཚོགས་པར་
བྱ”ཞེས་སྨྲས།
གཡོག་མོ་རྣམས་བསྟུད་མར་དེར་ཡོང་ནས་མོ་ལ་གཟབ་མཆོར་སྤྲས་ཤིང་།
དུས་མཚུངས་སུ་མོའི་ཡབ་ཆེན་དང་ཕོ་བྲང་ནང་གི་མི་ཚང་མའང་དེར་ཕེབས་
ནས་མོ་དང་རྒྱལ་པོ་འཇོལ་མོའི་མཆུ་ཏོ་ཅན་གཉིས་ཁྱོ་ཤུག་སྒྲིག་པར་རྟེན་
འབྲེལ་ཞུས་ཏེ་གཉེན་སྟོན་གྱི་བྱེད་སྒོ་དེ་ནས་དངོས་སུ་འགོ་བརྩམས། ཨ་ལ་ལ།
གལ་ཏེ་དུས་དེར་ཁྱོད་དང་ང་། ཡང་ན་ང་ཚོ་ཚང་མ་གནས་དེར་ཡོད་ན་ཅི་མ་
རུང་ཨང་།

གྱོལ་པོ་འཚོ་གནས་བྱེད་པའི་ས་ཁུལ།

ཀའེ་ལི་ཐུས་བརྩམས། ཀྲའོ་ཧའེ་ལུང་གིས་བསྒྱུར།
ལོ་མང་པོའི་སྔོན་གྱི་ས་ཞིག་ཏུ། སྐད་ཆ་བཤད་ན་ལྡབ་ལྡིབ་མི་བཤད་པ་
དང་ལམ་ཏུ་སོང་ན་རྐང་པ་མི་གྱོལ་བའི་ཐ་མག་ནི་གཅིག་ཀྱང་མེད་ལ། དེ་
བས་ཀྱང་ཡ་མཚན་པ་ཞིག་ནི་ས་དེའི་མི་རྣམས་ཀྱིས་གོང་གི་སྐྱོན་ཆ་དེ་གཉིས་
བཟང་ཆ་དང་འཇོན་ཐང་འབའ་ཞིག་ཏུ་བརྩི་བཞིན་འདུག
སྐབས་ཤིག་ལ་ས་ཆ་གཞན་ནས་ཡོང་བའི་མི་ཞིག་གིས་ཡུལ་དེའི་སྐྱོན་ཆ་
དེ་ཤེས་རྗེས། སེམས་སུ་མཐའ་གཅིག་གིས་ཁོ་ཚོས་ང་ལ་ཡིད་སྨོན་སྐྱེས་ངེས་
རེད་ཅེས་སྙམ། དེར་བརྟེན་ཁོས་ང་ཚོ་མིའི་རིགས་རྒྱུན་ལྡན་གྱི་འགྲོ་སྟངས་
ལྟར་རྐང་པ་མི་གྱོལ་མི་འཐེང་བར་ས་དེར་ཕར་འགྲོ་ཚུར་འོང་བྱེད་བཞིན་
བསྡད།
ཚུལ་དེ་ཡུལ་དེའི་མི་རྣམས་ཀྱིས་མཐོང་ནས་ཚང་མ་དབང་མེད་དུ་དགོད་
ཁ་ཤོར།
“ཨ་རོགས་ཚོ། མདུན་གྱི་ས་ཆ་གཞན་ནས་ཡོང་བའི་མི་འདི་ལམ་དུ་འགྲོ་
མི་ཤེས། གཅིག་གིས་འདི་ལ་ང་ཚོ་མིའི་རིགས་ཀྱི་འགྲོ་སྟངས་རྣལ་མ་ཞིག་སློབ་
དང་”ཞེས་མི་ཚོགས་ཁྲོད་ཀྱི་མི་ཞིག་གིས་ཧབ་དགོད་བྱེད་བཞིན་ཁོ་ལ་དེ་
ལྟར་བཤད། མི་རྣམས་ཀྱིས་དེ་ཐོས་རྗེས་དགོད་སྒྲ་སྔར་ལས་ཇེ་ཆེར་སོང་།
ཚུལ་དེ་མཐོང་ཚེ་ཁོའི་ཡིད་ལ་རང་ཉིད་ཁོ་ཚོར་སུན་འབྱིན་བྱ་བའི་
འགན་འཁྲི་ཞིག་ཡོད་འདོད་དེ། “གྱོལ་པོ་འཐེང་པོ་ང་མིན་ཏེ་ཁྱོད་ཚོ་རེད། ད་
ནས་བཟུང་ཁྱོད་ཚོས་ངེས་པར་དུ་གོམས་ལུགས་ངན་པ་འདི་སྒྱུར་དགོས”ཞེས་
སྐད་གསང་མཐོན་པོས་སྨྲས་ཤིང་། ཡུལ་དེའི་མི་རྣམས་ཀྱིས་ཁོ་སྐད་ཆ་བཤད་
ན་ལྡབ་ལྡིབ་མི་བྱེད་པའི་ངག་བདེ་བ་ཞིག་ཡིན་པ་ཤེས་རྗེས་ཡང་གད་མོ་སྔར་
ལས་ཆེན་པོ་ཞིག་ཤོར། དེའི་རྗེས་ཁོ་ས་དེའི་ག་ས་གང་དུ་སོང་ནའང་འཕྱ་
དམོད་ཁོ་ན་ཐེབས།
གོང་གི་གཏམ་རྒྱུད་བཞིན་དུ་ང་ཚོ་ཆུང་དུས་ནས་གོམས་གཤིས་སུ་གྱུར་
པའི་སྐྱོན་ཆ་དག་ད་ལྟའི་དུས་སུ་དེ་དག་ཕལ་ཆེར་བཟང་ཆ་ཞིག་ཏུ་ངོས་
འཛིན་སྲིད་ལ། གལ་ཏེ་ནམ་ཞིག་ཏུ་མི་གཞན་ཞིག་གིས་ང་ཚོ་ལ་རང་ཉིད་
ཀྱི་གོམས་གཤིས་དེ་དག་ནོར་བའམ་ཉེས་པ་ཤ་སྟག་རེད་ཟེར་ནས་བསྒྱུར་དུ་
བཅུག་ན་དེ་ནི་ངལ་བ་ཙམ་ཡིན་ནོ།

གླེན་ཕྲུག་པའེ་ཏིའི་གཏམ་རྒྱུད།

ཧཱན་སི་ཧྥ་ལ་ཏཱ་ཡིས་བརྩམས།ཀྲའོ་ཧའེ་ལུང་གིས་བསྒྱུར།
སྔོན་ཆད་མིང་དུ་པའེ་ཏི་ཞེས་པའི་བུ་ཆུང་ཞིག་ཡོད་དེ། དེས་སྐད་ཆ་
བཤད་ན་ཁ་མི་གསལ་ཞིང་གོ་རིམ་མི་ལྡན་པས་སྡེ་པའི་མི་ཚང་མས་ཁོ་ལ་
གླེན་ཕྲུག་པའེ་ཏི་ཞེས་འབོད།
གཟའ་མཇུག་ཅིག་ཏུ་ཨ་མས་པའེ་ཏི་ལ་“གཅེས་ཕྲུག དེ་རིང་ངས་ཤ་ཐུམ་
བག་ལེབ་ཅིག་བཅའ་དགོས་པས་ཁྱོད་མྱུར་དུ་མོ་པོ་བོ་ཟི་ཚོང་ཁང་དུ་སོང་
ནས་སྲན་སྣུམ་རྒྱ་མ་གང་ཉོས་ནས་ཤོག”ཅེས་བཤད་བཞིན་དུ་ཁོ་ལ་རྫ་སྣོད་
ཅིག་དང་སྒོར་མོ2.5བྱིན།
ཁོ་སྒོ་ཕྱིར་བུད་དེ་གཡས་ནས་ཏི་ལའེ་ཝོ་ཁུ་སྲང་ལམ་དང་གཡོན་ནས་
ཀ་ལུང་སྲང་ལམ་དུ་འགྲོ་སའི་བཞི་མདོ་ཞིག་ལ་ཐོན། གློ་བུར་དུ་ཁོའི་གམ་དུ་
རླངས་འཁོར་ཞིག་ཡོང་ནས“ཨ་རོགས་བྱིས་པ། ཀ་ལུང་སྲང་ལམ་དུ་གཡས་
ཕྱོགས་སུ་འཁོར་ནས་འགྲོ་དགོས་པ་ཡིན་ནམ”ཞེས་ཁ་ལོ་བས་ཁོ་ལ་དྲིས།
“གཡས་ཕྱོགས་ནི་ཏི་ལའེ་ཝོ་ཁུ་སྲང་ལམ་རེད”ཅེས་སྐད་ཤུགས་ཆེན་པོས་
སྨྲས།
ཡིན་ནའང་། ཁ་ལོ་བས་ཁོའི་ཁ་མི་གསལ་བའི་སྐད་ཆ་དེ་ཐོས་རྗེས“ངས་
གཞི་ནས་ཀ་ལུང་བགྲོད་ལམ་གཡས་ཕྱོགས་འདི་ནས་འགྲོ་དགོས་པར་འདོད་
ངོ་མ་དེ་འདྲ་རེད”ཅེས་དགའ་ཉམས་ཀྱིས་དེ་ལྟར་བཤད་ཞོར་རླངས་ལ།
འཁོར་གྱི་སྣུམ་སྒོ་ཤུགས་ཀྱིས་མནན་ནས་སྐད་ཅིག་ཉིད་དུ་གཡས་ཕྱོགས་སུ་བྱ་
འཕུར་བ་ལྟར་བུད་སོང་།
“ཨ་ཁ། མི་འདིའི་ལས་མ་བཟང་ཐལ། འོན་ཀྱང་འདི་ང་མི་ལན”ཞེས་
སེམས་སུ་དེ་ལྟར་སྙམ།
དེའི་རྗེས་ཁོའི་ཁ་ནས་ཤབ་ཤུབ་ངང་ཆིག་ལབ་འདྲ་ཞིག་རྒྱག་བཞིན་མུ་
མཐུད་དུ་ཚོང་ཁང་ཕྱོགས་སུ་སོང་། སྐབས་དེར་སྡེ་དཔོན་གྱི་ལྕམ་མོ་བྲེལ་བྲེལ་
འཚུབ་འཚུབ་ཀྱིས་མདུན་ནས་ཡོང་ཀྱིན་ཡོད་དེ་་པའེ་ཏི། ཁྱོད་ཀྱི་ཨ་ཕ་ཁྱིམ་
དུ་ཡོད་དམ”ཞེས་རྒྱང་རིང་ཞིག་ནས་དེ་ལྟར་དྲིས།
པའེ་ཏིས་སྔར་བཞིན་ཁ་མི་གསལ་བའི་ངང་“་ངའི་ཨ་ཕ་ཁྱིམ་དུ་མེད”ཅེས་
ལན་བཏབ།
འོན་ཀྱང་ལྕམ་མོས་གོ་བ་ལོག་ནས་“་ད་ཁོ་བཙལ་ནས་རྙེད། དངོས་གནས་
དགའ་འོས་པའི་དོན་དག་ཅིག་རེད་ཡ”ཞེས་སྨྲ་ཞོར་དུ་གོམ་པ་ཇེ་མགྱོགས་སུ་
བཏང་།
པའེ་ཏིས་མོའི་རྒྱབ་གཟུགས་ལ་ལྟ་བཞིན་སེམས་སུ་ཨ་ཁ། མི་འདིའི་ལ
ཀྱང་མ་བཟང་ཐལ། འོན་ཀྱང་འདི་ང་མི་ལན”ཞེས་སྙམ།
དེ་ནས་ཁོ་ཡང་མུ་མཐུད་དུ་མདུན་ཕྱོགས་སུ་སོང་དུས་མི་ཞིག་གིས་ལམ་
འགྲམ་ཞིག་ནས་མཛོད་ཁང་ལ་རྩྭ་སོག་གིས་ཁང་ཀླད་འགེབ་ཀྱིན་ཡོད་པ་
མཐོང་ཞིང་། མཛོད་ཁང་དེ་ལ་ནར་ཞིང་རིང་བའི་ཤིང་སྐས་ཤིག་བཙུགས་
འདུག སྐབས་དེར་ལྷས་རའི་གླང་རྒན་ཞིག་གིས་གློ་བུར་དུ་ཐུར་མདའ་
བཅད་དེ་ཤིང་སྐས་ཕྱོགས་སུ་རྒྱུགས་ནས་ཡོང་བཞིན་ཡོད་པ་མཐོང་སྟེ། དེ་མ་
ཐག“སེམས་ཆུང་བྱོས། ནོར་ཐོན་ཐལ”ཞེས་སྐད་ཤུགས་ཆེན་པོས་བོས།
“ནོར་བུ་ཐོན་པ་ཡིན་ནམ། ངས་ཏག་ཏག་ཁོ་བཙལ་རྩིས་ཡོད”ཅེས་མི་དེ་
ཁང་ཐོག་ནས་འབབ་གྲབས་བྱས། འོན་ཀྱང་ཁོའི་རྐང་པ་སྐས་ཐོག་ཏུ་བཞག་
མ་ཐག་གླང་རྒན་གྱི་གདོང་ཐུག་ཅིག་གིས་སྐས་དང་མི་གཉིས་བར་སྣང་ནས་
མར་ལྷུང་དུ་བཅུག མཐར་མི་དེ་སྡོང་བོ་ཞིག་གི་སྟེང་དུ་ཐོགས་ནས་སྐད་ངན་
ཕྱུང༌།པའེ་ཏིས་ཚུལ་དེ་མཐོང་འཕྲལ་སྐྲག་ནས་བྲོས་ལ། འབྲོ་ཞོར་དུ་སེམས་སུ་
མི་འདིའི་ལས་ངོ་མ་མ་བཟང་ཐལ། འོན་ཀྱང་འདི་ང་མི་ལན་ཞེས་སྙམ། མཐར་
ཁོ་རང་བདེ་འཇགས་ཡིན་སའི་མཚམས་ཤིག་ཏུ་ཕྱིན་རྗེས་ད་གཟོད་གོམ་པ་
དལ་མོར་བྱས། སྐབས་དེར་སྤྲང་པོ་ཞིག་གིས་ཁོའི་ལག་གི་རྫ་སྣོད་མཐོང་སྟེ།
“གསར་བུ་ཆུང་ཆུང་། ཁྱོད་ཀྱིས་ང་ལ་རྫ་སྣོད་ནང་གི་བཏུང་བྱ་ཁམ་གང་ཙམ་
འཐུང་དུ་བཅུག་ན་ཆོག་གམ”ཞེས་ཞུ་བ་བྱས།
“རྫ་སྣོད་འདི་སྟོང་པ་ཡིན”ཁོས་སྔར་བཞིན་ཁ་མི་གསལ་པའི་ངང་བཤད།
“ང་ཁྲམ་པ་མིན་ཡ”སྤྲང་པོ་ཁྲོས་ནས་སྐད་བརྒྱབ།
“ངས་བཤད་པ་ནི་རྫ་སྣོད་འདི་སྟོང་པ་ཡིན”ཞེས་པའེ་ཏིས་དངངས་སྐྲག་
ངང་གསལ་བཤད་བྱས།
“མིན། ང་ཁྲམ་པ་མིན། ལྟས་ངན་ཁྱོད་སྡོད་དང་། ངས་དེ་རིང་ཁྱོད་ལ་
གཅར་ངེས་ཡིན”ཞེས་སྤྲས་པོ་ཤིན་ཏུ་ཁྲོས་ནས་སྨྲས།
སྐབས་དེར་ཁོ་ཡང་དེ་ནས་མི་འབྲོ་ཐབས་མེད་པ་བྱུང་སྟེ་སྤྲང་པོས་རྗེས་
དེད་ནས་ཡོང་། མཚམས་ཤིག་ཏུ་ཁོ་རྡོ་ཞིག་ལ་ཐོགས་ཏེ་སར་འགྱེལ་ནས་
ལག་གི་རྫ་སྣོད་ཀྱང་ཆག་སོང་།
པའེ་ཏི་ཐང་ལ་འགྱེལ་མ་ཐག་ཏུ་ངུས་ཤིང་། ཚུལ་དེ་ལམ་འགྲོ་བ་ཞིག་
གིས་མཐོང་ནས་སྤྲང་པོ་ལ་་བྱིས་པར་བརྙས་བཅོས་བྱེད་མི་རུང་”ཞེས་སྡིགས་
མོ་བྱས་རྗེས་སྤྲང་པོ་ད་གཟོད་བྲོས།
དེ་ནས་པའེ་ཏི་ངུ་མཚམས་བཞག་ནས་མུ་མཐུད་དུ་མདུན་ལ་འགྲོ་ཞོར་
སེམས་སུ“ད་ལྟ་རྫ་སྣོད་ཆག་ཐལ། འོན་ཀྱང་འདི་ང་མི་ལན”ཞེས་སྙམ།
མཐར་ཁོ་རང་མོ་པེ་ཝོ་ཟི་ཚོང་ཁང་ལ་བསླེབས་ཏེ་ནང་དུ་སྐུ་ཞབས་མོ་པེ་
ཝོ་ཟི་མེད་པར་ཨ་ཕྱི་འོན་པ་ཞིག་འདུག
པའེ་ཏིས་“ལྕམ་མོ་སྐུ་ཁམས་བཟང་། ངས་སྲན་སྣུམ་ཉོ་རྒྱུ་ཡིན།”ཞེས་སྐད་
གསང་མཐོན་པོས་སྨྲས།
“ཁྱོད་ཀྱིས་ཅི་ཞིག་ཉོ་རྒྱུ་ཟེར་བ་ཡིན།” ཨ་ཕྱི་བགྲེས་མོས་མ་གོ་བས་རྣ་ཁོ་
ལ་གཏད་ནས་དྲིས།
“ངས་སྲན་སྣུམ་ཉོ་རྒྱུ་ཡིན”པའེ་ཏིས་སྐད་ཆེན་པོས་སྨྲ་བཞིན་སྒོར་མོ་བྱིན།
“ཁྱོད་ཀྱིས་ཅི་ཞིག་ཉོ་རྒྱུ་ཟེར་བ་ཡིན”ཞེས་ཨ་ཕྱི་བགྲེས་མོས་སྐད་དམའ་
མོའི་ངང་ཡང་བསྐྱར་དྲིས།
“སྲན་སྣུམ”ཞེས་པའེ་ཏིས་མིད་པར་ན་ཟུག་ཙམ་ལངས་བཞིན་སྐད་
ཤུགས་ཆེན་པོས་བཤད།
ཨ་ཕྱི་བགྲེས་མོས་པའེ་ཏིའི་ལག་ནས་སྒོར་མོ་ལེན་བཞིན་ཚོང་སྒྲོམ་གྱི་སྒོ་
ཕྱེས་ཏེ་“གསར་བུ་ཆུང་ཆུང་། ཁྱོད་ཀྱི་སྐད་ཆེ་ནའང་ཁ་ཅུང་ཙམ་གསལ་བ་མི་
འདུག ད་འདི་ལྟར་བྱ། ཁྱོད་ཀྱིས་ཅི་ཞིག་ཉོ་འདོད་ན་ཚོང་སྒྲོམ་ནང་དུ་ཡོང་
ནས་ལོངས་དང་”ཞེས་ཐབས་ཟད་ནས་དེ་སྐད་སྨྲས།
ནང་དུ་སོང་རྗེས་པའེ་ཏིའི་མིག་དབང་ཁྲ་ཁྲ་རིག་རིག་གི་ཚོང་རྫས་ཀྱིས་
ཅིག་ཅར་འཕྲོགས་ཏེ་འདོད་རྔམ་གྱིས་དེ་དག་ལ་ལྟ་བཞིན་བསྡད། ལྷག་པར་
དུ་ཚོང་སྒྲོམ་སྟེང་སྔ་མོ་ནས་རང་ལ་འགྲམ་ཆུ་ལྡང་དུ་བཅུག་པའི་ཀ་ར་མཐོང་
ཚེ་དེ་རྣམས་ཀྱིས་རང་ལ་ལག་བརྡ་བྱས་ནས་འགུག་གིན་འདུག་པའི་འཁྲུལ་
སྣང་སྐྱེས།
སྐབས་དེར་པའེ་ཏའི་ཡིད་ལ“གལ་ཏེ་སྒོར་མོ་འདི་ཚང་མས་ཀ་ར་ཉོས་
ཆོག་ན་ཅི་མ་རུང་”སྙམ།
ཨ་ཕྱི་བགྲེས་མོས་པའེ་ཏི་དེར་ལངས་ནས་བསྡད་པའི་ཚུལ་མཐོང་
སྟེ་་གསར་བུ་ཆུང་ཆུང༌། བཙལ་ནས་རྙེད་བྱུང་ངམ། དོན་དུ་ཁྱོད་ཀྱིས་ཅི་ཞིག་
ཉོ་རྩིས་ཡོད”ཅེས་མ་རངས་པར་སྨྲས།
“སྲན་སྣུམ”ཞེས་ཁ་ནས་དེ་ལྟར་བཤད་ནའང་མཛུབ་གུ་ཀ་ར་ལ་འཛུགས་
བཞིན་འདུག དེ་བཤད་རྗེས་ཁོའི་སེམས་སུ་་གང་ལྟར་ངས་ལོག་བཤད་བྱས་
མེད། གལ་ཏེ་ཁོ་མོས་ཀ་ར་བྱིན་ན་དེ་ང་མི་ལན”ཞེས་འདོད།
“འོ། མ་གཞིར་ཁྱོད་ཀྱིས་ཉོ་འདོད་པ་ནི་ཀ་ར་རེད་ཡ”ཞེས་ཨ་ཕྱི་བགྲེས་
མོས་དེ་སྐད་བཤད་བཞིན་ཁོ་ལ་སྒོར་མོ2.5རིན་གྱི་ཀ་ར་བླངས་ནས་བྱིན།
སྐབས་དེར་ཨམ་ཕྲག་ཏུ་ཀ་རས་གང་པའི་པའེ་ཏིའི་ཡིད་ལ་འཁོར་བ་ནི་
ཁྱིམ་དུ་མ་ལོག་སྔོན་ལ་ཀ་ར་ཚང་མ་ཟོས་ཚར་དུ་འཇུག་རྒྱུ་དེ་ཡིན། དེ་བས་
ཁོས་ས་དེའི་ཆོས་ཁང་གི་ཉེ་འགྲམ་གྱི་ནགས་ཚལ་ཆུང་ཆུང་དུ་སོང་སྟེ་ཟས་
མཆོག་དེ་དག་ལྐོག་ནས་ལོངས་སུ་སྤྱོད་ན་བསམ། དེ་ནས་ཅང་མ་འགོར་བར་
ཁོ་རང་ནགས་གསེབ་ཏུ་ཐོན་ཏེ་རྡོ་ལེབ་གཙང་ཞིང་ཆེ་བ་ཞིག་བཙལ་ནས་
ཐོག་ཏུ་ཙོག་པུར་བསྡད། དེའི་མུར་ཨམ་ཕྲག་ནས་ཀ་ར་གཅིག་ཀྱང་མ་ལུས་
པར་རྡོ་ལེབ་ཀྱི་ངོས་སུ་ཐང་མར་བརྡལ་ནས་དེ་ལ་གྲངས་རྩིས་རྒྱག་བཞིན་
སེམས་སུ་དགའ་སྤྲོ་ཆེན་པོ་བྱུང་།
གློ་བུར་དུ། ནགས་ཚལ་གྱི་ཟུར་ཞིག་ནས་ཤག་ཤག་གི་སྒྲ་ཞིག་གྲགས་པས་
པའེ་ཏི་དངངས་སྐྲག་སྐྱེས། མ་གཞིར་དེ་ནི་སློབ་གྲྭའི་ནང་གི་ཆེས་བཙན་ཤེད་
ཆེ་བ་དང་ཁྲིམས་མེད་ལུགས་མེད་ཀྱི་སློབ་མ་ཐ་ཤལ་ཐེ་ཏི་སྒལ་རིང་རེད།
“ཨ་ལ་ལ། ཁྱོད་ལ་ཀ་ར་འདི་འདྲ་མང་པོ་ཞིག་ཡོད་པས་ངས་ཀྱང་བྲོ་བ་
གཅིག་མྱང་”ཞེས་ལག་པ་བསྲིངས་ནས་ཀ་ར་ལེན་རྩིས་བྱས།
“སྲོག་སྐྱོབས་ཡ། སྲོག་སྐྱོབས།”ཞེས་པའེ་ཏི་དངངས་འཚུབ་ཆེན་པོ་ལངས་
ནས་སྐད་བརྒྱབས།
“དོན་དག་ཅི་ཞིག་བྱུང་བ་ཡིན”ཞེས་དེ་སྔར་སྐས་དང་མཉམ་དུ་མར་
ལྷུང་མཁན་དེས་ནགས་གསེབ་ཏུ་སྐེ་བསྲིངས་ནས་དྲིས། མི་དེས་པའེ་ཏི་
་་མ་ཐག་ཁོ་ངོ་ཤེས་ཏེ་“ལྟས་ངན། ཁྱོད་སྡོད་དང་། ངས་ཁྱོད་ལ་གཅར་
ངེས་ཡིན”ཞེས་སྨྲས།
དེ་ནས་མི་དེ་རྡོ་འཕངས་པ་ལྟར་ཚུར་རྒྱུག་ཡོང་བཞིན་འདུག་ལ་པའེ་
ཏིས་ཚུལ་དེ་མཐོང་འཕྲལ་མྱུར་དུ་བྱ་འཕུར་བ་ལྟར་བྲོས། མི་དེ་ཁོའི་རྒྱབ་ནས་
འདེད་བཞིན་དུ“སྡོད། ལྟས་ངན”ཅེས་སྐད་ཤུགས་ཆེན་པོས་བོས།
དེ་སྔའི་སྤྲང་པོ་དེས་ཀྱང་པའེ་ཏི་མཐོང་སྟེ་ཁོའི་མིང་འབོད་བཞིན་རྗེས་
འདེད་བྱས། སྐབས་དེར་སྡེ་དཔོན་གྱི་ལྕམ་མོ་ཏག་ཏག་པའེ་ཏིར་ཁ་གཏད་དེ་
ཡོང་གིན་ཡོད་ལ་ཁོ་རང་མོའི་མདུན་དུ་ཐོན་དུས་ལམ་ཕྱེ་ལོང་མ་བྱུང་བས་
མགོ་བོ་མོའི་ཕོ་བར་ཐོ་ཐུག་བརྒྱབ། ཚོ་ཞིང་རྒྱགས་པའི་བུད་མེད་དེས་སྐད་
ངན“ཨ་ཡ”ཞེས་ཤོར་བ་དང་མཉམ་དུ་ཐང་ལ་འགྱེལ་ནས་རྐང་གཉིས་གནམ་
ལ་བརྩེངས་ཏེ་གན་རྐྱལ་དུ་ལོག
དེ་བས་སྡེ་དཔོན་གྱི་ལྕམ་མོའང་རྗེས་འདེད་ཀྱི་དཔུང་ཁག་དེ་ལ་ཞུགས།
དེའི་རྗེས་ཁ་ལོ་བ་དེས་ཀྱང་རླངས་འཁོར་བསྐོར་ནས་ཁོ་ལ་ར་མདའ་བྱས་
པས་པའེ་ཏི་ཐང་ཆད་ནས་དབུགས་ཧལ་ཧལ་དུ་འབྱིན། འོན་ཀྱང་སྟབས་
ལེགས་པ་ནི་ཁོ་རང་རང་ཡུལ་དུ་ཐོན་ལ་ཉེ། དེ་ནས་ཅང་མ་སོང་བར་ཨ་མ་སྒོ་
ཁར་ལངས་བཞིན་པ་མཐོང་ནས “ཨ་མ་ལགས། ང་སྐྱོབས་རོགས། ཁོ་ཚོས་ང་
ལ་གཅར་རྒྱུ་རེད།”ཅེས་ཞུས།
“ཡ། ངས་ཁྱོད་སྐྱོབ། ཁྱོད་ཀྱིས་ང་ལ་ཕྱི་དྲོ་གང་པོ་ནང་ནས་སྒུག་ཏུ་
བཅུག་ཐལ། ག་རེ། སྲན་སྣུམ་ང་ལ་བྱིན་དང་”ཞེས་ཨ་མ་ཁོང་ཁྲོ་ཆེན་པོ་
ལངས་ནས་དེ་སྐད་སྨྲས།
པའེ་ཏི་སྐྲག་སྣང་དང་བཅས་་རྫ་སྣོད་བཅག་ཐལ།”ཞེས་བཤད།
“ཕཱ”ཨ་མས་ཁོ་ལ་འགྲམ་ལྕག་དྲག་པོ་ཞིག་བརྒྱབ།
“བརྒྱབ་པ་བཟང་གི། ཁོས་བསམ་བཞིན་ང་ལ་ལམ་ལོག་པར་བསྟན་
ཐལ”ཁ་ལོ་བས་ཡིད་ཅུང་ཚིམས་པའི་ངང་བཤད།
“ཁོས་ང་ལ་ཁྲམ་པ་ཟེར་བཞིན་འདུག”
“ཁོས་ང་སྐས་ཐོག་ནས་མར་ལྷུང་དུ་བཅུག་ཐལ།”
“ཁོས་ང་མགོ་སྐོར་བཏང་བར་མ་ཟད། ད་དུང་ང་ཐང་ལ་འགྱེལ་དུ་
བཅུག་ཐལ།”
“པའེ་ཏི། མོ་པེ་ཝོ་ཟིའི་ལྕམ་མོས་ད་ཅི་ང་ལ་ཁྱོད་ཀྱིས་ཀ་ར་མང་པོ་ཞིག་
ཉོས་ཐལ་ཟེར། ཁྱོད་ཀྱི་སྒོར་མོ་དེ་གང་ནས་ཁྱེར་ཡོང་བ་ཡིན”ཞེས་ཨ་ཕ་ཕྱིར་
ལོག་མ་ཐག་ཁོ་ལ་དེ་ལྟར་དྲིས།
དེའི་རྗེས་ཀྱི་དོན་དག་ངས་འདི་ནས་མ་བཤད་ནའང་ཚང་མས་ཤེས་རྒྱུ་
རེད་འདོད། པའེ་ཏི་ལ་གཅར་རྡུང་བྱས་ནས་འཕོངས་ཤ་ལ་ན་ཟུག་ཆེན་པོ་
ལངས་ཏེ། ཙོག་སྟེ་འདུག་མི་ཐུབ་ལ་ཉལ་ཡང་མི་ཐུབ་ཅིང་མཚན་མོར་མལ་
དུ་ཉལ་དུས་ཁ་སྦུབ་ཏུ་ཉལ་དགོས་པའི་གནས་སུ་ལྷུང་།

ནུ་བོ་ཆུང་ཆུང་གི་གཏམ་རྒྱུད།

ཧཱན་སི ་ཧྥ་ལ་ཏཱ་ཡིས་བརྩམས། ཀྲའོ་ཧའེ་ལུང་གིས་བསྒྱུར།
བུ་མོ་ཁུ་ལེ་ཟི་ཐཱའི་ཁྱིམ་དུ་བུ་ཕྲུག་མོ་མ་གཏོགས་མེད། དེ་བས་མོ་ལ་རེ་
འདུན་ཆེན་པོ་ཞིག་ཡོད་པ་ནི་ནུ་བོ་ཆུང་ཆུང་ཞིག་དགོས་པ་དེ་ཡིན། མོས་
དུས་རྒྱུན་དུ་ཨ་མ་ལ་ང་ཚོ་ནུ་བོ་ཆུང་ཆུང་ཞིག་བཙལ་དུ་སོང་ན་ཆོག་གམ། ང་
ལ་ནུ་བོ་ཞིག་དགོས་ཅེས་དེ་ལྟར་ཞུ་བ་བྱེད་བཞིན་ཡོད་ཀྱང་། ཐེངས་རེ་རེར་
ཨ་མས་དེ་ལ་གཡོལ་གང་ཐུབ་བྱས།
ཉིན་དེར་མོས་ཡང་ཨ་མ་ལ་ཞུ་བ་ཐེངས་གཅིག་བྱས་ཀྱང་། “ཁུ་ལེ་ཟི་ཐཱ།
ཁྱོད་ཀྱིས་རང་གི་རྩེད་ཆས་དེ་རྣམས་ད་དུང་བདག་བྱེད་མ་ཐུབ་པར་རླངས་
འཁོར་ཆུང་ཆུང་དེའི་ནང་དུ་རྫབ་རྫོབ་དུ་བཞག་ཡོད། གལ་ཏེ་པྲ་ཚག་ཆེ་བའི་
ནུ་བོ་ཞིག་ཡོད་ན་ཁྱོད་ཀྱིས་ཁོ་ལ་བདག་སྐྱོང་བྱ་ཐུབ་བམ”ཞེས་ཨ་མས་སྐྱོན་
བརྗོད་ཀྱི་ཚུལ་དུ་མོ་ལ་སྨྲས།
ཁུ་ལེ་ཟི་ཐཱས་ཨ་མས་རང་ལ་ནུ་བོ་ཞིག་བཙལ་འདོད་མེད་པ་ཤེས་རྗེས།
སེམས་མ་སྐྱིད་དེ་ལྷས་ར་ལ་སོང་། སྐབས་དེར་ཨ་ཕས་རྩྭ་རའི་ནང་དུ་རྩྭ་
ལྡུམ་འབྲེག་བཞིན་ཡོད་པས་གདོང་ལ་སྐྱོ་སྣང་གིས་ཁེངས་པའི་བུ་མོ་མཐོང་
སྟེ་“ངའི་གཅེས་ཕྲུག་མ།ཅི་ཞིག་བྱུང་སོང་”ཞེས་སེམས་ཁུར་གྱིས་དྲིས།
“ཨ་ཕ། ང་ལ་ནུ་བོ་ཞིག་དགོས།”
“འོ། ངས་ཚོད་དཔག་བྱས་ན་ཁྱོད་ཀྱིས་ད་སྐད་ཆ་འདི་ཨ་མ་ལའང་
བཤད་མྱོང་རྒྱུ་རེད”ཅེས་ཨ་ཕ་དགོད་བཞིན་དུ་སྨྲས།
“ཡིན་མོད། འོན་ཀྱང་ཨ་མས་ང་ལ་གལ་ཏེ་ཁྱོད་ལ་ནུ་བོ་ཞིག་ཡོད་ན་
ཁྱོད་ཀྱིས་དེ་ལ་བདག་སྐྱོང་བྱ་ཐུབ་རྒྱུ་མ་རེད་ཟེར་བཞིན་འདུག” ཅེས་བུ་མོས་
ཅུང་མ་རངས་པའི་ངང་བཤད།
“ཁུ་ལེ་ཟི་ཐཱ། ཨ་ཕ་ང་ལ་བློ་ཐབས་ཤིག་ཡོད་དེ་ཁྱོད་ཀྱིས་ཉན་ན་འདོད་
དམ”ཞེས་དྲིས།
“ཉན་ན་འདོད། ཉན་ན་འདོད”ཅེས་ཁུ་ལེ་ཟི་ཐཱས་ཤིན་ཏུ་དགའ་སྟེ་སྨྲས།
“དོ་དགོང་ཁྱོད་སྒེའུ་ཁུང་མདུན་དུ་སོང་སྟེ་ནམ་མཁའ་ལས་སྐར་མ་ཐང་
དུ་ལྷུང་བ་ཡོད་མེད་ལ་ལྟ་བཞིན་སྡོད། གལ་ཏེ་སྐར་མ་ཞིག་ཐང་དུ་ལྷུང་ཚེ་
ཁྱོད་ཀྱིས་འཕྲལ་དུ་སེམས་ནས་དེ་ལ་ནུ་བོ་ཆུང་ཆུང་འདིར་ཤོག་དང་ཞེས་
སྨོན་ལམ་ཐོབས་དང་། གལ་སྲིད་ཁྱོད་ཀྱི་སེམས་པ་རྣམ་དག་ཡིན་ན་ང་ཚོ་ལ་
ནུ་བོ་ཆུང་ཆུང་ཞིག་ཡོད་ངེས་ཡིན”ཞེས་ཨ་ཕས་མོ་ལ་དེ་ལྟར་བཤད།
“ཨ་ཕ། དེ་ངོ་མ་ཡིན་ནམ། དེས་ན་སྐར་མ་དེ་འུ་ཚང་གི་ལྷས་རའི་ནང་
དུ་ལྷུང་བ་ཡིན་ནམ།”
“མིན། ངའི་གཅེས་ཕྲུག་མ། དེ་ནི་ཨ་མའི་ཁོག་ཏུ་ལྷུང་རྒྱུ་རེད། ལྷུང་
རྗེས་ཨ་མས་རང་གི་ཁྲག་ཟུངས་ཀྱིས་དེ་ལ་གཉོར་སྐྱོང་གང་ལེགས་བྱས་ནས་
སྐར་མ་དེའི་ཕྱི་ངོས་རིམ་གྱིས་མིའི་གཟུགས་སུ་ཆགས་པ་ཡིན་ཞིང་། དེ་ནས་
ཉིན་མང་པོ་ཞིག་འགོར་ན་དེ་ད་གཟོད་ཁྱེའུ་ཞིག་གི་ཚུལ་དུ་ཨ་མའི་ཁོག་ལས་
ཕྱི་འཇིག་རྟེན་དུ་ཐོན་ནི་རེད། སྐར་མ་དེ་ནི་ཁྱེའུ་ཡི་ཁོག་ཏུ་འཛུལ་ནས་འོད་
འཚེར་བ་ཡིན་ཏེ།ཁུ་ལེ་ཟི་ཐཱ། ཁྱོད་ཀྱི་ཁོག་ནའང་དེ་ལྟ་བུའི་སྐར་མ་ཆུང་ཆུང་
ཞིག་ཡོད”ཅེས་ཨ་ཕས་མོ་ལ་དེ་ལྟར་ལན་བཏབ།
དེ་བས། བུ་མོ་ཆུང་ཆུང་གིས་དགུང་སྔོན་དབྱིངས་སུ་ལྟ་བཞིན་ཡིད་ལ་ཉི་
མ་འདི་ད་དུང་ནུབ་རིའི་ཕག་ཏུ་མི་ནུབ་པ་ནི་ཅི་ཡིན་སྙམ།
མཐར་མཚན་མོ་སླེབས་བྱུང་། ཁུ་ལེ་ཟི་ཐཱས་ཡིད་སེམས་སྤྲོ་བའི་ངང་སྒེའུ་
ཁུང་མདུན་དུ་སོང་སྟེ། བགྲང་གིས་མི་ལང་ཞིང་འོད་ཆེམ་ཆེམ་དུ་འཚེར་
བའི་སྐར་ཚོགས་རྣམས་བྱིས་པ་པྲ་ཚག་གིས་མིག་རྡེབ་པ་ལྟ་བུའི་ཚུལ་དེ་ལ་ལྟ་
བཞིན་བསྡད། སྐབས་དེར་མཁའ་དབྱིངས་ལས་འོད་ཆེམ་ཆེམ་དུ་འཚེར་བའི་
སྐར་མ་ཞིག་མར་ལྷུང་། དེའི་རྗེས་སུ་ཡང་གཅིག་དང་། གཉིས་དེ་བཞིན་མང་
པོ་ཞིག་ཐང་ལ་ལྷུང་སྟེ། སྐར་མ་རེ་ཐང་དུ་ལྷུང་དུས་ཁུ་ལེ་ཟི་ཐཱའི་ཁ་ནས་ཆད་
མེད་ཀྱིས་ཨ་ཙི་ཞེས་སྐད་བརྒྱབ། དེར་ལྟ་བཞིན་མོའི་མིག་ལ་རེ་ཞིག་འཕྲུལ་
སྣང་བྱུང་སྟེ། མིག་བཙུམས་ནས་ཡུད་ཙམ་བསྡད་རྗེས་སླར་ག་ལེར་ཕྱེ་དུས་
མཛེས་ཤིང་སྡུག་པའི་སྐར་མ་ཞིག་མྱུར་སྟབས་ངང་ཐང་དུ་ལྷུང་བ་མཐོང་།
སྐབས་དེར་ཁུ་ལེ་ཟི་ཐཱའི་སེམས་སུ་སྐར་མ་དེ་ངོ་མ་མཛེས་པོ་འདུག དེ་ང་
ལ་མཁོ་བ་ཡིན་ཞེས་སྙམ།
དེ་ནས་མོ་རང་ཡིད་སེམས་དགའ་སྤྲོས་ཁེངས་ནས་དབུགས་རིང་ཞིག་
ཕྱུང་སྟེ་ཉལ་དུ་ཕྱིན། ཅུང་མ་འགོར་བར་མོ་རང་གཉིད་དུ་ཡུར་སྟེ་ངོ་མཚར་
བའི་རྨི་ལམ་ཞིག་ཀྱང་རྨིས། རྨི་ལམ་དུ་དྲོད་འཇམ་ལྡན་པའི་འོད་སྣང་ཞིག་
གིས་མོ་རང་གཉིད་ལས་བསླངས་ཏེ་སད་དུ་བཅུག ཁོ་མོ་མལ་ལས་ལངས་ནས་
མིག་ལ་ལག་པས་ཕུར་ཕུར་འགའ་བྱས་རྗེས་འོད་སྣང་དེ་ལ་ཞིབ་ཏུ་བལྟས་པ་
ན་ནང་དུ་ཆེ་ཆུང་མཛུབ་གུ་ཙམ་ཡོད་པའི་མི་བུ་ཆུང་ཆུང་ཞིག་མཐོང་བྱུང་།
དེའི་ཕྱིར་ཁུ་ལེ་ཟི་ཐཱས་མཚར་སྣང་དང་བཅས་དེ་ལ་བལྟས།
སྐབས་དེར་ཆ་མེད་ཀྱི་མི་བུ་ཆུང་ཆུང་གིས“ཨ་ཅེ་ཆུང་ཆུང་ལགས། ཁྱོད་
ཀྱིས་ང་ལ་སྐར་ཚོགས་ཀྱིས་ཁེངས་པའི་མཁའ་དབྱིངས་དང་ཁ་བྲལ་དུ་འཇུག་
དོན་ཅི་ཡིན། ང་དང་སྐར་མ་གཞན་དག་ཚོས་དེར་མཉམ་དུ་རྩེད་མོ་རྩེད་
བཞིན་བསྡད་ན་ཇི་འདྲའི་སྐྱིད་པ་ལ་ཨང་”ཞེས་ཁ་གྲགས་བྱུང༌།
“ཡིན་ནའང་། ང་ལ་ནུ་བོ་ཞིག་གི་དགོས་མཁོ་ཧ་ཅང་ཆེ་བས་ཡིན”ཞེས་
སྨྲས།
“ང་རང་དོག་ཅིང་ཆུང་བའི་འཇིག་རྟེན་འདི་རུ་འདུག་པར་ཤིན་ཏུ་མི་
དགའ་ཞིང་ཡངས་ཤིང་ཆེ་ལ་སྐར་ཚོགས་ཀྱིས་ཁེངས་པའི་མཁའ་དབྱིངས་
ཡིད་ལ་དྲན། ཁྱོད་ཀྱིས་ལྟོས་དང་། གནས་འདིར་མུན་ནག་ཤ་སྟག་གིས་ཁེངས་
ནས་དཀར་ཆ་ཙམ་ཡང་མེད་པས་ངའི་ལུས་སྟེང་གི་འོད་སྣང་འདིའང་ཇེ་
ཞན་ཇེ་ཉམས་སུ་འགྲོ་བཞིན་འདུག”ཅེས་མི་བུ་ཆུང་ཆུང་གིས་དེ་ལྟར་མ་
རངས་པའི་འཁང་ར་བྱས། ངོ་མ་དེ་འདྲ་ཡིན་ཏེ་མི་བུ་ཆུང་ཆུང་དེའི་ལུས་སྟེང་
གི་འོད་སྣང་སྔར་ལས་ཇེ་ཞན་དུ་སོང་འདུག
ཁུ་ལེ་ཟི་ཐཱས་དེ་ལ་སེམས་གསོའི་ངང་་ང་ཚོར་རྣམ་པར་བཀྲ་བའི་ཉི་འོད་
དང་མཛེས་ཤིང་སྡུག་པའི་ཟླ་འོད། ད་དུང་གློག་འོད་ཡོད་པས་ཁྱོད་ལ་དགོས་
འདོད་ཡོད་ན་དེ་རྣམས་དུས་ནམ་ཡང་ང་ཚོར་འཕྲོ། དེ་བས་ཁྱོད་ཀྱིས་རང་
ལུས་ལས་འོད་སྤྲོ་མི་དགོས”ཞེས་སྨྲས།
“ཡིན་ནའང། གནས་འདི་ནས་རྩེད་མོ་རྩེད་ཐུབ་བམ། སྔོན་ཆད་ང་རང་
གནམ་ལ་ཡོད་དུས་མཁའ་དབྱིངས་སུ་རང་འདོད་དུ་ཕར་རྒྱུགས་ཚུར་རྒྱུགས་
བྱས་ནས་རྩེ་ཆོག་པར་མ་ཟད། ད་དུང་རྩེད་གྲོགས་མང་པོ་དང་མཉམ་དུ་མིག་
རྡེབ་པར་འགྲན་སྡུར་དང་ཕན་ཚུན་ར་མདའ་བྱེད་པ་སོགས་ཀྱི་རྩེད་འཇོའི་
དཔལ་ལ་རོལ་ནའང་ཆོག འདིར་བསྡད་ན་ང་ལ་སུན་སྣང་སྐྱེ་རྒྱུ་རེད”ཅེས་
སྨྲས། “རྩེད་ལོས་ཐུབ། གྲོ་སོག་གི་སྦུག་ལས་ཝུ་བ་འབུད་པ་དང་རླུང་འཁོར་
ཆུང་ཆུང་བཟོ་བ། སྡོང་རྒྱབ་ཏུ་ཡིབས་ནས་གབ་རྩེད་བྱེད་པ། ཆུ་དང་བྱེ་མས་
ཁང་པ་བཟོ་སྐྲུན་བྱེད་པ། དགུན་ཁར་ཐོན་ན་ད་དུང་རི་ཐོག་ནས་རླུང་བུ་
ལས་ཀྱང་མགྱོགས་པའི་གངས་གྲུ་ལ་ཞོན་ནས་བྱ་འཕུར་བ་ལྟར་ཤུད་པའི་རྩེད་
འཇོ་དེའང་རོལ་མྱོང་བྱ་ཐུབ།”
“སྔོན་ཆད་ང་ནི་ཧ་ཅང་མཛེས་ཤིང་སེམས་ཅན་གྱི་མིག་དབང་རྣམ་པར་
འཕྲོག་པའི་སྐར་མ་ཞིག་ཡིན་མོད། འོན་ཀྱང་ད་ལྟ་དཀར་ཆ་དག་ཞན་ཏུ་གྱུར་
ནས་ལྟ་བས་མི་བཟོད། ང་གནས་འདི་ནས་བསྡད་ན་ཡིད་སེམས་སྐྱིད་པོ་མི་
ཡོང་ངེས།”
“ནུ་བོ་ཆུང་ཆུང་། ཁྱོད་ཀྱི་འོད་སྣང་ཡལ་ནའང་ཁོག་ཏུ་སྙིང་ཞིག་
ཡོད”ཅེས་ཁུ་ལེ་ཟི་ཐཱས་ད་དུང་ཁོའི་བློ་སེམས་སྒྱུར་ན་འདོད།
“ཅི་ཞིག་ལ་སྙིང་ཟེར་བ་ཡིན། ངས་དེ་གོ་ཡང་མ་མྱོང་”ཞེས་ནུ་བོ་ཆུང་
ཆུང་ཡ་མཚན་སྐྱེས་ནས་དྲིས།
“དེ་ནི་ང་ཚོའི་བྲང་གཞུང་དུ་ཉིན་མཚན་དབྱེར་མེད་དུ་ལྡིང་བའི་དངོས་
པོ་ཞིག་ཡིན། ང་ཚོ་དགའ་བའི་དུས་སུ་ཁོ་ཡང་དགའ་བའི་གླུ་ལེན་ཞིང་སྐྱིད་
པའི་བྲོ་འཁྲབ་པའོ།།”
“སྙིང་ཞེས་པ་དེ་ནི་ངོ་མཚར་ཅན་གྱི་དངོས་པོ་ཞིག་ཡིན་ངེས་རེད། ཨ་ཅེ་
ཆུང་ཆུང༌། ཁྱོད་ཀྱིས་ང་ལ་སྙིང་དང་འབྲེལ་བའི་དོན་དག་མང་པོ་ཞིག་བཤད་
རོགས་གནང་”ཞེས་ཞུས།
“ཆོག་གི། སྙིང་ཞེས་པ་དེ་ནི་སྐབས་རེར་ང་ཚོའི་ཡིད་སེམས་མི་སྐྱིད་དུས་
ཟུག་གཟེར་ལངས་ནས་འགད་ལ་ཉེ་བར་སྣང་།”
“ཨ་ཅེ། ད་ལྟ་ང་ལ་འོད་འཚེར་བའི་ཕྱི་ལྭ་ཞིག་མེད་ནའང་སེམས་མི་
ཕངས་ལ་སྙིང་ཞེས་པ་དེ་ཞིག་ཡོད་འདོད་མོད། འོན་ཀྱང་ཁྱོད་ཀྱིས་དེ་ལ་
གནོད་པ་མི་བྱེད་ཅིང་གཅེས་སྐྱོང་གང་ལེགས་བྱ་བར་ཁས་ལེན་བྱེད་ཐུབ་
བམ”ཞེས་བཤད་པས།བུ་མོ་ཆུང་ཆུང་གིས་ཁས་བླངས།
མཐར་འོད་སྣང་དེ་མོག་ཙམ་འཚེར་རྗེས་གཞི་ནས་ཡལ། ཕྱི་ཉིན་ཁུ་ལེ་
ཟི་ཐཱ་གཉིད་ལས་སད་དུས་ཡིད་ལ་མདང་དགོང་སྨོན་ལམ་བཏབ་ནས་ནུ་བོ་
བསླངས་པའི་དོན་དག་དེ་དྲན་པ་ལས་ངོ་མཚར་བའི་རྨི་ལམ་ནི་གཞི་ནས་
བརྗེད། ཁུ་ལེ་ཟི་ཐཱའི་སེམས་སུ་ནུ་བོའི་དོན་དག་ད་དུང་བརྗེད་ཐབས་མེད་
ཅིང༌། དེ་བཞིན་ཉིན་མང་ཙམ་ཞིག་འགོར།
ཉིན་ཞིག་གི་ཞོགས་པར། ཨ་ཕས་ཁུ་ལེ་ཟི་ཐཱ་རང་གི་མལ་ཁང་དུ་བོས་
ཏེ། མོ་རང་དེར་སླེབས་མ་ཐག་ཏུ་མིག་ལམ་དུ་འགུལ་སླེ་ཞིག་གི་ནང་དུ་ནུ་
བོ་ཆུང་ཆུང་ཞིག་ཉལ་ནས་འདུག་པ་མཐོང་། དེ་མཐོང་ཚེ་མོ་ལ་དགའ་སྤྲོ་
ཚད་མེད་སྐྱེས་ཤིང་ནུ་བོའི་གམ་དུ་སོང་ནས་གདོང་ལ་འོ་མང་པོ་བྱས། དེའི་
རྗེས་ཀྱི་ཉིན་དེ་དག་གི་རིང་ལ། ཁུ་ལེ་ཟི་ཐཱ་ཉིན་གང་པོར་ནུ་བོའི་གམ་ནས་
བསྡད་ཅིང་ཡིད་ལ་དགའ་བ་ཆེན་པོ་སྐྱེས། འོན་ཀྱང་དུས་ཡུན་རིང་ཙམ་ཞིག་
མ་འགོར་བར། ཁུ་ལེ་ཟི་ཐཱས་ནུ་བོ་ངུ་བ་ལས་མོར་རྩེད་རོགས་བྱེད་མི་ཐུབ་
པ་འདོད་ནས་རང་བཞིན་གྱིས་ཁོ་ལ་སུན་སྣང་སྐྱེས། དེ་བས་ཨ་མས་མོ་ལ་ནུ་
བོར་བདག་སྐྱོང་བྱོས་ཟེར་དུས་མོས་ཁ་མུར་མུར་བྱེད་བཞིན་དགའ་བ་མ་བྱུང་།
ཉིན་དེར། ཕ་མ་གཉིས་ཀ་ཕྱི་རུ་སོང་སྟེ་ཁུ་ལེ་ཟི་ཐཱ་ལ་ནུ་བོ་བདག་སྐྱོང་
བྱས་སུ་བཅུག མོས་ནུ་བོ་འགུལ་སླེ་ནང་དུ་བསྐྱུར་ནས་རང་ཉིད་གཅིག་པུ་
ཁང་ཟུར་ཞིག་ཏུ་མི་བུ་ཆུང་ཆུང་གི་གཏམ་རྒྱུད་ཅེས་པའི་དཔེ་ཆར་བལྟས་
ནས་བསྡད་དེ་ནུ་བོར་ཡེ་ནས་ཁ་ཡ་མ་བྱས། སྐབས་ཤིག་ལ་ནུ་བོ་འགུལ་སླེའི་
ནང་དུ་ཕར་ལོག་ཚུར་ལོག་འགའ་ཙམ་བྱས་རྗེས་ཐང་དུ་ལྷུང་སོང་།
ནུ་བོ་ཐང་ལ་ལྷུང་མ་ཐག་ཏུ་སྐད་འཛེར་འཛེར་གྱིས་ངུས་པས། ཁུ་ལེ་ཟི་
ཐཱ་མྱུར་དུ་དེར་རྒྱུགས་ཏེ་ཐང་ནས་ཁོ་རང་པང་དུ་བླངས། སྐབས་དེར་མོས་
ནུ་བོའི་སྙིང་ལྟག་ལྟག་ཅེས་དྲག་པོར་ལྡིང་བཞིན་ང་ཐོངས་དང་། ཕྱི་རོལ་ཏུ་
ཐོངས་དང་། ང་ཡུལ་ལ་ལོག་རྒྱུ་ཡིན་ཞེས་པ་ལྟ་བུའི་སྐད་ཆ་ཞིག་བཤད་ཀྱིན་
འདུག་པ་སྣང་། ཁུ་ལེ་ཟི་ཐཱའི་ཡིད་ལ་གློ་བུར་དུ་དེ་སྔོན་རྨི་ལམ་ཞིག་ནས་རང་
ཉིད་ཀྱིས་ནུ་བོ་སྐར་མ་དེ་ལ་བདག་སྐྱོང་གང་ལེགས་བྱ་བའི་དམ་བཅའ་དེ་
དྲན་པས། མྱུར་དུ་དཔེ་ཆ་ཐང་ལ་བཞག་ནས་ནུ་བོར་གཏམ་རྒྱུད་བཤད་འགོ་༠
བརྩམས། དེ་ནས་ཅུང་མ་འགོར་བར་ནུ་བོ་དགའ་ནས་བགད།
དེའི་རྗེས། ཁུ་ལེ་ཟི་ཐཱས་ནུ་བོ་ལ་གཅེས་སྐྱོང་གང་ལེགས་བྱས་ཤིང་། ནུ་
བོའང་ཉིན་རྒྱུན་དུ་དགའ་ལྷང་ལྷང་དུ་གྱུར། ཚུལ་དེར་བལྟས་ན་ཁོ་རང་སྐར་
ཚོགས་ཀྱིས་ཁེངས་པའི་མཁའ་དབྱིངས་སུ་ལོག་སེམས་དེ་གཞི་ནས་མེད་པ་
ཡིན་ནམ་སྙམ།

སྲས་མོ་བྱི་བ་སོག་ལེ་ཁའི་གཏམ་རྒྱུད།

ཧཱན་སི ་ཧྥ་ལ་ཏཱ་ཡིས་བརྩམས།གདུགས་དཀར་སྐྱབས་ཀྱིས་བསྒྱུར།
ཁོད་ཡངས་ཤིང་འོད་མདངས་གསལ་བའི་གྲོང་ཁྱེར་གྱི་དོ་དམ་ཁང་དུ་
མཚང་མིང་ལ་སོག་ལེ་ཁ་ཟེར་བའི་བྱི་བའི་སྲས་མོ་ཞིག་བསྡད་ཡོད། ཁོ་མོ་ཁེར་
རྐྱང་དུ་གཉེན་ཉེ་དང་གྲོགས་པོ་ཅི་ཡང་མེད་པར་འཚོ་བ་རོལ་ནས་ཡོད། དེའི་
རྐྱེན་གྱིས། ཁོ་མོའི་ཆེས་ཆེ་བའི་རེ་འདུན་ནི་རང་ཉིད་དང་འཚམས་པའི་སྐྱ་ཡ་
ཞིག་འཚོལ་རྒྱུ་དེ་རེད།
སྲས་མོ་བྱི་བ་སོག་ལེ་ཁས་ཉིན་རྒྱུན་དུ་གསོལ་བ་འདེབས་བཞིན་ཡོད། རེ་
བ་ནི་གནམ་རྒན་མའང་སེམས་འགུལ་ཐེབས་ཏེ་མོ་ལ་སྐྱེས་སྒོ་མཚར་བའི་སྐྱེས་
པ་ཞིག་གནང་རྒྱུར་སྨོན་པ་དེ་རེད།
དེ་རིང་ནུབ་ཇ་འཐུང་རྗེས། མོས་གསོལ་འདེབས་བྱེད་པའི་འགོ་བརྩམས་
བྱུང་། གློ་བུར་དུ། ཧ་ཅང་ཕྲ་བའི་སྐད་སྒྲ་ཞིག་མོའི་རྣ་ལམ་དུ་གྲགས་ནས་ཐོན།
“ཧེ་ཧེ། གླེན་ཞིང་ལྐུགས་པའི་བྱི་བ་ཆུང་ཆུང་ཁྱོད་ཀྱིས་སྒེའུ་ཁུང་ཕྱེས་ཏེ་ཕྱི་
རོལ་དུ་ལྟོས་དང་། འཇིག་རྟེན་འདིར་ཆེས་མཛེས་པའི་ཕོ་གསར་དེ་མཐོང་
ཐུབ།”
སྲས་མོ་བྱི་བ་སོག་ལེ་ཁས་ཤར་ནས་རིམ་བཞིན་ནུབ་ཏུ་བལྟས་ཀྱང་། མིའི་
གྲིབ་མ་ཙམ་ཡང་མ་མཐོང་། མོའི་མིག་མདུན་དུ་མངོན་པ་ནི་གྲངས་མེད་པའི་
སྒེའུ་ཁུང་དག་ཡིན།
“ཁྱོད་སུ་ཡིན། ཁྱོད་གང་ན་ཡོད། ངས་ཁྱོད་ཀྱིས་བཤད་པའི་སྐྱེས་པ་དེ་མི་
མཐོང་པ་ཅི་རེད།”སྲས་མོ་བྱི་བ་སོག་ལེ་ཁས་དེ་ལྟར་དྲིས།
“ཞི་ཞི”ཞེས་པའི་སྐད་དེ་ཡང་གྲག་བྱུང་། “ངོ་མ་བྱི་བ་ལོང་བ་ཞིག་རེད།
ང་གནམ་གཅལ་ངོས་ན་ཡོད།”
སྲས་མོ་བྱི་བས་མགོ་བཀྱགས་ཏེ་བལྟས་པ་ན།གནམ་གཅལ་ངོས་སུ་དངོས་
གནས་གྲོག་མ་ཞིག་འབྱར་ནས་འདུག
“སྐབས་འདིར། བྱི་བ་གསར་རྒོད་དེ་ཁྱོད་ཀྱི་ཁ་གཏད་ཀྱི་ཁང་པའི་ཀ་
གདུང་སྟེང་དུ་འགོས་ནས་འདུ་འཛི་ཆེ་བའི་སྲང་ལམ་ལ་བལྟས་ནས་འདུག”
གྲོག་མས་དེ་ལྟར་བཤད། སྲས་མོ་བྱི་བས་ཕྱི་རུ་བལྟས་པ་ན། ཁ་གཏད་ཀྱི་ཁང་
པའི་གདུང་མའི་སྟེང་དུ་ངོ་མ་སྤྱིར་བཏང་མ་ཡིན་པའི་བྱི་བ་ཡག་པོ་ཞིག་ཡོད།
“སྙིང་ཉེ་བའི་གྲོག་མ་ལགས། ཁྱོད་ཀྱིས་ང་ལ་ཤོད་དང་། ཁོའི་གམ་དུ་ཇི་
ལྟར་བགྲོད་དགོས།” སོག་ལེ་ཁས་དེ་ལྟར་ཞུ་བ་བྱས། “འདི་ངས་གསལ་པོ་
ཞིག་མི་ཤེས།”གྲོག་མས་མ་ནེ་ཕུར་ཕུར་ཙམ་བྱེད་ཞོར་སྐད་གདངས་རིང་མོས་
བཤད་རྒྱུར། “འོན་ཀྱང༌། ཁྱོད་ཀྱིས་ང་ལ་ཀ་ར་ཞིག་གི་གླ་ཆ་བྱིན་ན། ངས་ཁྱོད་
ལ་དེ་གར་བགྲོད་པའི་ལམ་ཞིག་སྟོན་ཀྱང་སྲིད།”
“འོ་ན་བཟང་གི། ཚིག་ཐོག་ནས་འདུག་དགོས།”སོག་ལེ་ཁས་བསམ་བློ་
ཅུང་ཙམ་བཏང་རྗེས་དེ་ལྟར་ལན་བཏབ།
འོན་ཀྱང་། གང་ལ་བཙལ་དུ་འགྲོ། སྲས་མོ་བྱི་བས་འགྲམ་པ་སྐྱོར་བཞིན་
འདང་རྒྱག་གི་ནང་དུ་ལྷུང་། མཇུག་མཐར། མོས་བདག་མོའི་མལ་འགྲམ་གྱི་
སྒམ་ཆུང་དུ་ཀ་ར་ཞིག་ཡོད་པ་ཡིད་ལ་དྲན་ནས་དགའ་སྤྲོ་སྐྱེས།
མཚན་མོའི་སྨག་རུམ་ཧ་ཅང་སྟུག སྲས་མོ་བྱི་བ་རྐང་འཇབ་ལག་འཇབ་
ཀྱིས་ཚོམས་ཆེན་བརྒྱུད་དེ། བདག་མོའི་མལ་ཁང་དུ་ཡོང་སྟེ་མལ་ཁྲིའི་ཞབས་
སུ་འཛུལ། མོའི་སེམས་ཅུང་ལྷོད་ལ་བབས་རྗེས། ཁང་པའི་ནང་གི་གནས་ཚུལ་
ལ་ལྟ་ཞིབ་བྱས་པར་མོ་སྐྲག་ནས་ཨེན་ཙམ་གྱིས་ཨག་སྐད་ཤོར། མ་གཞི་བདག་
མོའི་མལ་ཁྲིའི་སྟོད་དུ་བྱི་ལ་ཞིག་གིས་རྐང་ལག་བརྐྱངས་ཤིང་མཆུ་ཏོ་ལྡག་
ཀྱིན་ཕྱོགས་བཞིར་ལྟ་བཞིན་འདུག
“ངས་ཅི་བྱ། ངས་ཅི་བྱ།”སྲས་མོ་བྱི་བ་འཚུབ་ཆ་ལངས་ཏེ་མིག་ཆུའང་
ཤོར་ལ་ཉེ།
གང་ལྟར་ཀ་ར་དེ་ངེས་པར་དུ་ལག་ཏུ་ཡོང་ཐབས་བྱེད་དགོས། སྲས་མོ་
བྱི་བ་དེ་གར་སྐུང་ནས་དངངས་སྐྲག་གིས་དབུགས་ཀྱང་ལེན་མི་ཕོད་པར་གྱུར།
ཡུད་ཙམ་འགོར་རྗེས། བྱི་ལ་དེ་ཧ་ཅང་ཐང་ཆད་པའི་ཉམས་ཀྱིས་གཉིད་དུ་
ཡུར།
སོག་ལེ་ཁས་དབུགས་རིང་ཤིག་རྔུབས་ཏེ་ཀ་ར་བརྐུ་རྒྱུའི་སེམས་ཐག་
བཅད། མལ་ཁྲིའི་སྟེང་ནས་རྒྱུགས་ཏེ་སྔས་འགྲམ་གྱི་སྒམ་སྟེང་དུ་འཛེགས།
མིག་སྔར། བདག་མོའ ང་གཉིད་ཞིམ་པོ་ཞིག་ལོག་འདུག་པས། སོག་ལེ་ཁས་
འགུལ་བསྐྱོད་བྱེད་འགོ་བརྩམས། མོ་སྔོན་ལ་མལ་ཁྲིའི་ཞོལ་ནས་མགོར་འགོས་
ཤིང་དེ་ནས་མལ་ཁྲིའི་སྟེང་དུ་བུད། མལ་ཐུལ་དང་སྔས་མགོ་ལས་མར་ཤུད་
དེ་མྱུར་མོར་སྔས་འགྲམ་གྱི་སྒམ་ནང་དུ་འཛུལ། འོན་ཀྱང་། མོ་ཧ་ཅང་འཚུབ་
ཆ་ལངས་ཆེ་བས་རྔ་མས་བདག་མོའི་སྣ་མགོར་རེག་ཙམ་བྱས་པས་སྣ་མགོར་
ཟ་འཕྲུག་ལངས་ནས་སྣ་སྦྲིད་ཅིག་བརྒྱབ་པ་དང་མཉམ་དུ་གཉིད་ལས་སད་
བྱུང་བ་དང་། བྱི་ལ་ཡང་གཉིད་ལས་དཀྲོགས་ཏེ། ལུས་པོ་གཡོན་ཙམ་བྱས་ནས་
བདག་མོའི་པང་དུ་མཆོང་སྟེ་རྩེ་དགའ་བྱེད་སྐབས། བདག་མོས་འགྲམ་ལྕག་
གིས་བཞུ་ཞོར་་ཕར་སོང་། གཏོར་བརླག་གཏོང་མཁན་ཁྱོད།”ཅེས་སྐད་བརྒྱབ་
པས།བྱི་ལ་ཡིད་ཕམ་ནས་ཕྱིར་མི་འགྲོ་ཀ་མེད་བྱུང་།
ཏག་ཏག་རྙོག་འཛིང་གི་དུས་ཐུང་ངུ་འདིའི་ནང་དུ།བྱི་བས་ཀ་ར་ཁ་ནང་
དུ་བཟུང་། སྔས་འགྲམ་གྱི་སྒམ་སྟེང་ནས་བབས་ཏེ་ཆེར་ཕྱེས་ཡོད་པའི་སྒོ་ལས་
ཕྱིར་བུད་དེ་མགྱོགས་མོར་བྲོས་སོང་།
ཉིན་གཉིས་པར། སོག་ལེ་ཁས་ཀ་ར་དག་གྲོག་མའི་མདུན་དུ་ཁྱེར་ནས་
ཁོའི་དམ་བཅའ་བརྩི་སྲུང་བྱས་ཏེ་མོ་ལ་བྱི་བ་གསར་བུ་ཡོད་སར་འགྲོ་བའི་
ལམ་བཤད་པར་རེ་བ་ཞུས།
“དོན་འདི་ངོ་མ་ལས་སླ་མོ་ཞིག་རེད།”གྲོག་མས་བཤད་རྒྱུར་་བདག་པོས་
རང་ཉིད་ཀྱི་ཁང་པའི་ནང་ཕུག་རོན་ཁྱུ་གཅིག་གསོས་ཡོད་པ་མ་ཡིན་ནམ།
དེ་ཚོ་ཉིན་རྒྱུན་རང་མོས་ཀྱིས་གང་སར་འཕུར་ཀྱིན་འདུག་པས། ཁྱོད་ཀྱིས་
ཁོ་ཚོའི་ནང་གི་གཅིག་ལ་ཞུ་བ་བྱོས་དང་ཁྱོད་འཁུར་ནས་ཕར་ལ་བསྐྱལ་ན་
འགྲིག་སོང་བ་མ་ཡིན་ནམ།”
།་ལེ་ཁས་ཐབས་བཀོད་འདི་འགྲིག་འདུག་བསམ་སྟེ་མར་ཁང་སྟེང་དུ་
བས་ནས་ཕུག་རོན་ཡོད་སར་སོང་།
ས་རུབ་སོང་མོད། “ཀོ་ཀོ་ཀོ”བྱ་རྣམས་ཀྱིས་ད་དུང་ཚང་ནང་དུ་ལབ་གླེང་
བྱས་ནས་འདུག
སྲས་མོ་བྱི་བ་ཕུག་རོན་གྱི་ཚང་ཁར་སོང་བ་ན།
ཕུག་རོན་རྣམས་ཀྱིས་སྲས་མོ་བྱི་བ་མཐོང་མ་ཐག་དངངས་སྐྲག་སྐྱེས་
ཏེ། “ཀོ་ཀོ་ཀོ་ཟེར་ཞོར་དུ་བསམ་གནག་ཁྱོད། ཁྱོད་ཀྱིས་ཅི་ཞིག་བྱེད་འདོད་
པ་ཡིན།”ཞེས་སྐད་བརྒྱབ་མ་ཐག “སྙིང་ཉེ་བའི་ཕུག་རོན་ལགས། ངས་ངན་
སེམས་ཅི་ཡང་བཅངས་མེད། ངས་ཁྱེད་རང་ཚོ་བཙལ་ནས་རོགས་ཤིག་བྱེད་
དུ་འཇུག་བསམ་པ་ཡིན།”སྲས་མོ་བྱི་བས་ངག་འཇམ་པོས་དེ་ལྟར་བཤད།
“རོགས་བྱེད་དགོས་ཟེར་བ་ཡིན་ནམ། དེས་ན་རོགས་ཅི་ཞིག་བྱེད་
དགོས”ཞེས་ཕུག་རོན་ཞིག་གིས་ཡ་མཚན་གྱིས་དེ་ལྟར་དྲིས།
“ངས་ཁྱེད་ཅག་གིས་སང་ཉིན་སྔ་མོར་ང་འཁུར་ནས་ཁ་གཏད་ཀྱི་ཁང་
སྟེང་དུ་བསྐྱལ་བར་རེ་བ་ཞུ་བ་ཡིན།”སྲས་མོ་བྱི་བས་དེ་ལྟར་ལན་བཏབ།
“དེ་ཆོག་གི། ཁྱོད་སང་ཉིན་སྔ་དྲོར་འདིར་ཡོང་རྒྱུ་བྱོས།”ཕུག་རོན་སེམས་
བཟང་ཞིག་གིས་དེ་ལྟར་བཤད།
སྲས་མོ་བྱི་བས་གུས་གུས་ཞུམ་ཞུམ་གྱིས་ཐུགས་རྗེ་ཆེ་ཞུས་རྗེས་ཕྱིར་ཡུལ་
དུ་ལོག མཚན་མོ་དེར་ཁོ་མོས་རྨི་ལམ་ཡག་པོ་ཞིག་རྨིས་པ་དང༌། དེ་ནི་བྱི་བ་
གསར་རྒོད་དེ་དང་འབྲེལ་བ་ཡོད་པའི་རྨི་ལམ་ཞིག་རེད།
ཕྱི་ཉིན་ནམ་ལངས་དུས། སྲས་མོ་བྱི་བ་རྨི་ལམ་གྱི་ཞིང་ཁམས་ལས་སད།
དགའ་མགུ་དང་བཅས་སྐེད་པ་བརྐྱངས་ཙམ་བྱས། དེ་ནས་མོས་ཚོམས་ཁང་
བརྒྱུད་དེ་སྐས་སྟེང་དུ་འགོས་ཤིང་དེ་ནས་ཕུག་རོན་གྱི་ཚང་འགྲམ་དུ་སོང་
ནས། ཡིད་མོས་པའི་གསར་རྒོད་དེའི་གམ་དུ་འབྱོར་བ་སོགས་དྲན་ཚེ། ཁོ་
མོའི་སེམས་སུ་མེ་ཏོག་བཀྲ་ཞིང་ངག་ནས་གླུ་སྐད་འབྱིན། འོན་ཀྱང་ཁོ་མོ་
དགའ་ཐལ་ཆེ་བས། གླུ་སྐད་ཀྱིས་བྱི་ལ་དེ་གཉིད་ལས་བསླངས། དེ་བས་མོ་
སྐས་ལམ་བརྒྱུད་པའི་སྐབས་སུ་བྱི་ལ་དེ་རུ་སྐུང་ཡོད་པ་མ་ཚོར་བས་མོའི་སྟེང་
དུ་མཆོངས་བྱུང་། དགའ་འོས་པ་ཞིག་ལ་ཁོ་མོ་མྱུར་སྟོབས་ཆེ་བས། མཆོང་
ཐེངས་གཅིག་གིས་མྱུར་མོར་ཕུག་རོན་གྱི་ཚང་འགྲམ་དུ་བྲོས། བྱི་ལས་མོའི་
རྗེས་སྙེགས་ནས་གཏོང་གིན་མི་འདུག་ནའང་སྲས་མོ་བྱི་བ་ཕུག་རོན་གྱི་ཚང་
ནང་དུ་འཛུལ་ཞིང་ཕུག་རོན་ཞིག་གི་སྟེང་དུ་ཞོན་པས། ཕུག་རོན་གྱིས་གཤོག་
པ་རྡེབ་བཞིན་ཚང་ལས་འཕུར་སོང༌། བྱི་ལ་དེ་ནི་ཁོང་ཁྲོས་གཟིར་ཏེ་རྗེས་སུ་
སྐད་ངན་སྒྲོག་བཞིན་འདུག
སྲས་མོ་བྱི་བ་ཕུག་རོན་གྱི་རོགས་རམ་འོག་ཁ་གཏད་ཀྱི་ཁང་སྟེང་དུ་ཐོན་
པ་དང་། མོའི་བསམ་དོན་ཡང་ཅི་བཞིན་དུ་འགྲུབ་ནས་བྱི་བ་གསར་བུ་དེ་དང་
འཕྲད་བྱུང་། རྗེས་སུ་དོན་ཅི་ཞིག་བྱུང་བ་འདིར་མང་པོ་བཤད་མི་དགོས་ལ་རྒྱ་
ཆེའི་ཀློག་པོ་རྣམས་ཀྱི་སེམས་སུའང་ལྷང་ངེར་གསལ་ལོ། །

སྤྱིར་བཏང་མ་ཡིན་པའི་མགྲོན་པོ།

ཧན་སི་ཧྥ་ལ་ཏས་བརྩམས།གདུགས་དཀར་སྐྱབས་ཀྱིས་བསྒྱུར།
བུ་ཆུང་ཞིག་ཡོད་པར། ཁོའི་འགུལ་སྐྱོད་ཧ་ཅང་མྱུར་ཞིང་། རྐང་ལག་ཡང་
ཞིང་ལྡེམ་མྱུར་ལྡན་པས། ཚང་མས་ཁོའི་མིང་ལ“རླུང་འཚུབ”ཟེར།
ཉིན་ཞིག་གི་ཕྱི་དྲོར། ཕ་མ་གཉིས་སྒོར་བུད་སོང་བས། རླུང་འཚུབ་གཅིག་
པུར་ཁྱིམ་ནས་ལུས། སྒེའུ་ཁུང་གི་ཕྱི་རོལ་དུ་ཆར་བ་འབབ་བཞིན་ཡོད། རླུང་
འཚུབ་སྒེའུ་ཁུང་གི་འགྲམ་དུ་ཙོག་པུར་བསྡད་ནས། ཆུ་ཐིགས་རེ་རེ་ཆུ་འཁྱིལ་
གྱི་ནང་དུ་བབས་ནས་ཆུ་རིས་མང་པོ་ཞིག་ཆགས་པ་ལ་བལྟས་ནས་བསྡད།
སྐབས་དེར། སྒོ་ཆེན་ཕྱེས་བྱུང་། མི་ཞིག་ནང་དུ་འཛུལ་ཡོང་བ་འདྲ། འོན་ཀྱང་
མི་ཡི་གྲིབ་མ་ཙམ་ཡང་མཐོང་རྒྱུ་མེད། སྒོ་ཁྱི་ཟུག་བཞིན་ལྕགས་ཐག་དཀྲོལ་
བར་མཚམས་མེད་པར་ཟུག་འཐམ་བྱེད་བཞིན་འདུག ཅང་མ་འགོར་བར། ཁྱི་
ལ་དབྱུག་པས་བརྒྱབ་པ་དང་འདྲ་བར་ཟུག་ཏུ་བཅུག དེར་མ་ཟད་སྐྲག་ནས་
ཁྱི་ཁང་ཆུང་ཆུང་ནང་དུ་ཕྱིར་འཛུལ། རླུང་འཚུབ་ཡ་མཚར་ཆེན་པོ་སྐྱེས་ནས་
མྱུར་དུ་སྒེའུ་ཡོལ་གྱི་རྒྱབ་ཏུ་སྦས་ནས་ཕྱི་རོལ་གྱི་གྲགས་འགུལ་ལ་བལྟས་ནས་
བསྡད། འོན་ཀྱང་ཁོས་ད་དུང་གཅིག་ཀྱང་མ་མཐོང་ནའང་། ཁྱིས་སྔར་བཞིན་
སྐད་ངན་རྒྱག་བཞིན་ཡོད། དེ་བས་རླུང་འཚུབ་ཀྱིས་ར་སྐོར་གྱི་ནང་དུ་མི་ཆ་
མེད་ཞིག་ཡོང་ཡོད་པ་ཐག་གིས་ཆོད།གློ་བུར་དུ།ཁྱིམ་ནང་དུ་འཛུལ་སའི་ཐབ་
ཚང་གི་སྒོ་ཕྱེས་བྱུང་། དེའི་རྗེས་སུ་ཡང་དལ་བུར་སྒོ་ཕྱིར་བརྒྱབ་བྱུང༌། མི་ཞིག་
གིས་སྒོ་ལོང་མར་མནན་པ་འདྲ། རླུང་འཚུབ་ཀྱིས“མི་ཞིག་ཁྱིམ་ནང་ལ་ཐོན་
ཡོད་ཁོ་ཐག་རེད། ང་མྱུར་དུ་སྐུང་བྱེད་དགོས”བསམ་བྱུང༌།
ཁོ་རླུང་ནག་འཚུབ་པ་ལྟར་སྒམ་ཆེན་གྱི་ནང་དུ་རྒྱུག་ནས་སྒོ་བརྒྱབ། ཅང་
མ་འགོར་བར། ཁང་སྒོ་དལ་བུར་ཕྱེས་བྱུང༌། འོན་ཀྱང་སྒོ་ཕྱེ་མཁན་གྱི་ལག་པ་
མཐོང་རྒྱུ་མེད། འདི་ངོ་མ་བློ་ཡིད་ལས་འདས་པ་ཞིག་ཡིན་པས། རླུང་འཚུབ་
ཀྱི་སྙིང་འཕར་ལྡིང་དྲག་པོ་བྱས་བྱུང༌། དེ་མ་ཐག ཁང་སྒོ་ཡང་བརྒྱབ་བྱུང༌།
ཁྱད་མཚར་གྱི་མགྲོན་པོ་ཁང་པའི་ནང་དུ་འཛུལ་ཡང་། རླུང་འཚུབ་ཀྱིས་སྔར་
བཞིན་མི་ཡི་གྲིབ་མ་ཙམ་ཡང་མ་མཐོང་། “ཨོ། འདི་ཇི་འདྲའི་དྲོད་ཁོལ་ལྡན་
པ་ཞིག་རེད་འང་། ཇི་འདྲའི་བརླན་གཤེར་མེད་ས་ཞིག་རེད། ནགས་ཚལ་གྱི་
བྲག་ཁུང་ལས་ལྡབ་འགས་བཟང་།”ཞེས་སྐད་སྦོམ་པོ་ཅན་ཞིག་གིས་གློ་བུར་དུ་
སྐད་ཆ་བཤད། “ངས་བཤད་པ་བདེན་པ་རེད་དམ། ལྟོས་དང། ཇི་འདྲའི་ཡིད་
འོང་གི་མལ་ཁྲི་ཞིག་རེད་འང་། ཇི་འདྲའི་བདེ་སྐྱིད་ལྡན་པའི་འབོལ་ཁྲི་ཞིག་
རེད་འང་། ”སྐད་ཕྲ་མོ་ཞིག་གིས་དེ་ལྟར་ལན་བཏབ།
“ཧ་ཅང་བཟང་། ངོ་མ་དྲོད་ཁོལ་ལྡན་པ་ཞིག་རེད།” སྐད་སྦོམ་པོས་དེ་
ལྟར་བཤད་སོང་།
“ང་ཚོས་ད་ནས་བཟུང་གྲང་འཁྱག་བཟོད་མི་དགོས། འོན་ཀྱང་། ང་ཚོས་
ངེས་པར་དུ་འདི་ན་བསྡད་ཡོད་པའི་མི་སྒོར་ཕུད་དགོས།” སྐད་ཕྲ་མོ་ཅན་
དེས་བཤད་རྒྱུར། “དེ་སླ་མོ་རེད། ཁོ་ཚོ་ཕྱིར་འོང་རྗེས། མི་རེར་དོམ་སྡེར་གྱིས་
རྡེག་ཚེ། ཁོ་ཚོ་ཚར་ཁོ་ཐག་ཡིན། དེ་རྗེས་ཁང་པ་འདི་ཚང་མ་འུ་གཉིས་ལ་
དབང་བ་མིན་ནམ། ” རླུང་འཚུབ་འཇིགས་ཤིང་སྐྲག་ནས། དབུགས་ཀྱང་རྔུབ་
མ་ཐུབ།
ཁྱེད་གཅིག་པུ་བློ་རིག་རྣོ། ངག་རྩུབ་མོས་ཅུང་མི་དགའ་བའི་ངང་ནས་
ངས་ལག་མ་འགུལ་བའི་སྔོན་ལ་ཁང་བདག་གིས་ང་ལ་མེ་མདས་བརྒྱབ་ཚེ་
ངའི་སྲོག་བླངས་པ་མིན་ནམ་ཞེས་སྐད་ཕྲ་མོ་ཅན་དེས་བཤད་བྱུང༌། བླུན་རྒན།
རྫུ་འཕྲུལ་གྱི་ཞྭ་མོ་ཡོད་པ་མིན་ནམ། ཁོ་ཚོས་ཁྱེད་རང་མཐོང་ཐུབ་བམ། ཁྱེད་
ལ་མེ་མདས་ཇི་ལྟར་རྒྱག་རྒྱུ། སྐད་སྦོམ་པོ་ཅན་དེས་རྫུ་འཕྲུལ་གྱི་ཞྭ་མོ་འདི་གོ་
ཆོད་ཅིག་རེད། གྱོན་ནས་བསྡད་ན་ངོ་མའི་ཚ་པོ་འདུག ངས་འདི་ཕུད་དགོས།
ང་ལ་ཟ་འཕྲུག་ལངས་སོང༌། རླུང་འཚུབ་ཀྱིས་བློ་རིག་བསྒྲིམས་ནས་ཟ་ཁང་གི་
ཟྭ་རྒྱག་སའི་ཁུང་བུ་ནས་ཁང་པའི་ནང་གི་ཡོད་ཚད་མིག་ལམ་དུ་བཟུང་། ཐོག་
མར་ཁོས་གཅིག་ཀྱང་མ་མཐོང་། རིམ་བཞིན་ཁོས་དོམ་ཆེན་ཞིག་གིས་ཁང་
པའི་དཀྱིལ་དུ་མགོ་བོ་འཕྲུག་པ་མཐོང་བྱུང་། སྐད་ཕྲ་མོ་ཅན་གྱིས་ཅི་ལྟར་
བྱས་ནའང་ཁོ་ཚོ་མགྱོགས་མོའི་ངང་ཕྱིར་མི་ཡོང་བས་ངས་ཀྱང་མགོའི་ཞྭ་མོ་
ཕུད་དགོས། དོམ་རྒན། ངས་ཞྭ་མོ་ཅོག་ཙེ་སྟེང་བཞག་ཡོད། ཁྱེད་ཀྱིས་ལག་པ་
བརྐྱངས་ཚེ་བཟུང་ཐུབ་ཅེས་བཤད།
སྐབས་འདིར། རླུང་འཚུབ་ཀྱིས་ད་གཟོད་སྐད་ཕྲ་མོ་ཅན་དེ་ནི་ཝ་མོ་ཞིག་
ཡིན་པ་གཞི་ནས་ཚོར་སོང་།
དོམ་གྱིས་“ང་རང་སྐྱིད་པོ་ཞིག་གཉིད་དགོས”ཞེས་བཤད་ཞོར་རྒྱབ་ངོས་
འབོལ་ཁྲིའི་སྟེང་ལ་བསྙེས་ཏེ་ཅང་མ་འགོར་བར་སྔུར་བ་འཐེན་བཞིན་གཉིད་
དུ་ཡུར།
ཝ་མོས་ཁང་པའི་ནང་ཕར་འགྲོ་ཚུར་འོང་རྒྱུན་མི་ཆད་པར་སྤྱང་གྲུང་
ལྡན་པའི་མིག་གཉིས་ཀྱིས་ཕྱོགས་བཞིར་ལྟ་བཞིན་འདུག ཕར་བལྟས་ཚུར་
བལྟས་ཤིག་བྱས་ཏེ་མཐར་མེ་ལོང་ཞིག་གི་སྔུན་ནས་ཡར་ལངས་ནས་མེ་ལོང་
ལ་ལྟ་བཞིན་སྐད་ཆེན་པོས་“ ཨ་ལ་ལ། ཝ་མོ་འདི་ཇི་འདྲའི་མཛེས་པ་ལ། ངས་
ཁྱོད་ལ་ཡིད་སྨོན་འཆོར”ཞེས་རང་ལ་བསྟོད་ཞོར་མེ་ལོང་ལ་གུས་འདུད་དང་
བཅས་མགོ་བོ་སྒུར།
རླུང་འཚུབ་ཀྱིས་དེར་ཐོས་ནས་བཟོད་བསྲན་མ་ཐུབ་པས་གད་མོ་ཤོར་
སོང་། ཝ་མོས་དགོད་སྒྲ་ཐོས་མ་ཐག་མཆོང་ཐེངས་ཤིག་གིས་ཆ་སྒམ་གྱི་སྒོ་
ཁར་མཆོངས་ཏེ་ཤུགས་ཀྱིས་སྒོ་ཕྱེ་པ་ན།རླུང་འཚུབ་ཀྱིས་སྒོར་དམ་པོར་བཟུང་
བས་ཝ་མོས་སྒོ་ཕྱེ་མ་ཐུབ། དེ་ནས་གཉིད་ལ་ཤོར་བའི་དོམ་རྒན་གྱི་གམ་ལ་
སོང་ནས་སྒུལ་བཞིན”ཡར་ལོངས། ཡར་ལོངས། ཆ་སྒམ་ནང་མི་ཡོད"ཅེས་བརྡ་
བརྒྱབ་ནའང་དོམ་གྱིས་སྔར་བཞིན་སྔུར་བ་འཐེན་ནས་དུས་ཡུན་ཐུང་ངུའི་
ནང་གཉིད་ལས་སད་མ་ཐུབ། ཝ་མོས་དངངས་འཚུབ་དང་བཅས་དོམ་སྒུལ་
བཞིན་ཡོད་པས། ཆ་སྒམ་ལ་མཉམ་པར་མ་བཞག རླུང་འཚུབ་ཀྱིས་གོ་སྐབས་
དེར་བསྟུན་ནས་སྒྱུ་མའི་ཞྭ་མོ་གཉིས་ཚུར་བླངས།
ཁོས་ཞྭ་མོ་གཅིག་མགོ་ལ་གྱོན་ནས་གཅིག་ཤོས་ཨམ་ཕྲག་ཏུ་བརྫངས།
དེ་མ་ཐག་སྒོར་ཡོང་ནས་ཆ་སྒམ་གྱི་སྟེང་ལ་སོང་། དོམ་གྱིས་གླལ་སྒྱིང་བྱེད་
བཞིན་ད་གཟོད་གཉིད་ལས་སད་སོང་།
ཝ་མོས"ཆ་སྒམ་ནང་མི་ཞིག་ཡོད་མོད། ངས་སྒོ་ཕྱེ་མི་ཐུབ"ཅེས་བཤད།
དོམ་གྱིས”ནུས་མེད་ཁྱོད། ང་ལ་ལྟོས་ཤིག”ཅེས་བཤད་བཞིན་ང་རྒྱལ་གྱི་
ཚུགས་ཀ་ཞིག་སྟོན་བཞིན། “ཆ་སྒམ་གྱི་སྒོ་ཕྱེ་ཡོད”ཅེས་དོམ་གྱིས་མིག་ཆེར་
ཅེར་ནས་བཤད།
དེར་མཐུད་ནས་ཁྲོང་ཁྲོའི་ངང"ཝ་མོ་པྲ་ཚགས་ཅན།། ཀུ་རེ་རྩེད་དོན་
ཅི"ཞེས་ཝ་མོར་ལེ་བདའ་བྱས།
ཝ་མོས་ཕྱིར་འཁོར་ནས་བླ་འཁྱམས་སོང་བ་ལྟར་འདང་རྒྱག་
བཞིན“བདེན། སྒོ་ངོ་མ་ཕྱེ་འདུག”ཁོ་ཐེ་ཚོམ་གྱིས་ཁེངས་ནས་ཁང་པའི་ནང་
ཕར་འགྲོ་ཚུར་འོང་འགའ་བྱས་རྗེས། མིག་གིས་གློ་བུར་དུ་ཅོག་ཙེ་སྟེང་བལྟས་
ནས་བསྡད།
“འདི་ན་རྐུན་མ་ཡོད་གི”ཝ་མོས་དངངས་སྐྲག་དང་བཅས་ཏེ་དེ་ལྟར་
འུར་བརྒྱབ་པ་ན།“ང་ཚོའི་གདོན་ཞྭ་རྐུས་སོང་
“ཁྱོས་མཉམ་འཇོག་ཅིག་བྱས་ན་མི་ཆོག་གམ”དོམ་གྱིས་ཁོང་ཁྲོ་ཆེན་པོས་
དེ་ལྟར་བཤད། དོམ་གྱིས་ཡང་བསྐྱར་“ད་ང་ཚོས་ཅི་ཞིག་བྱས་ན་བཟང་”ཞེས་
དྲིས་པ་ན། ཝ་མོ་ན་རེ་དོམ་རྒན། “འུར་མ་རྒྱག ངས་འདང་ཞིག་རྒྱག” ང་ཚོས་
ཞྭ་མོ་བཙལ་ནས་རྙེད་དགོས། དོམ་གྱིས་རེད། “ངེས་པར་དུ་བཙལ་ནས་རྙེད་
དགོས”ཞེས་བཤད།
ཁོ་ད་དུང་ཁང་པའི་ནང་དུ་ཡོད་ཀྱི་རེད ཁྱོས་སྒོ་སྲུང་དང་ངས་སྒེའུ་ཁུང་
སྲུང༌། ཁོ་སྒོར་འགྲོ་རུ་མ་འཇུག
ཝ་མོས་དེ་ལྟར་བཤད་པ་དང་མཉམ་དུ་དོམ་གྱིས་སྒོ་ལ་རྒྱབ་གཏད་ནས་
ལངས་བསྡད་པ་དང༌། ཝ་མོ་སྒེའུ་ཁུང་འགྲམ་ནས་ཙོག་པུར་བསྡད། རང་རང་
ས་ནས་ཡར་འདང་མར་འདང་རྒྱག་འགོ་བརྩམས།
དེ་ལྟར་སྒུག་ནས་ཡུན་རིང་ཞིག་འགོར་རྗེས། ཝ་མོས་ཉོབ་མདངས་དང་
བཅས་ཏེ་དོམ་རྒན་ཞེས་བོས། བློ་ཕམ་ཡིད་ཆད་ཀྱིས་ཁེངས་ཡོད་པ་དོན་ཅིག་
ཞིག་བྱུང་སོང་ངམ་ཞེས་དོམ་གྱིས་དེ་ལྟར་དྲིས་པ་ན།
ཝ་མོས་ཉམ་ང་བའི་ཚུལ་གྱིས། ང་ལ་ངོ་མ་ཐབས་ལེགས་པོ་ཞིག་དྲན་རྒྱུ་
མི་འདུག དོམ་རྒན། ང་ཚོ་ཡང་བསྐྱར་ནགས་ཚལ་དུ་སོང་ན་ཅི་འདྲ་རེད།
དོམ་གྱིས་ང་ཕྱིར་འགྲོ་འདོད་མེད། ང་འདི་ནས་འདུག་ན་འདོད། གལ་
ཏེ་མི་དེ་ཚོ་ཕྱིར་བུད་ཡོང་ན། ངས་སྡེར་མོས་བརྒྱབ་ཏེ་བསད་ན་ཆོག ཅེས་
ཨུ་ཚུགས་ཀྱིས་བཤད། ཡིན་ཡང་། ཁྱོད་ལ་ཞྭ་མོ་མེད་ན། ཁོ་ཚོས་ཁྱོད་གཅིག་
གཅིག་གཉིས་གཉིས་ཀྱིས་མཐོང་ཐུབ་ལ། ཁོ་ཚོས་མེ་མདས་བརྒྱབ་ཏེ་ཁྱོད་
གསོད་ངེས་ཡིན་ཞེས་ཝ་མོས་དེ་ལྟར་བཤད།
ང་ལ་ཐབས་ཤིག་ཡོད། ཝ་མོས་དགའ་ལྷང་ལྷང་གིས་འུར་བརྒྱབ། ང་ཚོས་
ཁྱིམ་ཆས་ཚང་མ་གནས་གཅིག་ཏུ་འཇོག རྗེས་སུ་མེ་སྒྲོན་ཏེ་སྒོ་རྒྱབ་ནས་རྐུན་
མ་བསྲེགས་ན་ཅི་འདྲ་རེད།ཁྱོད་ངོ་མ་རིག་རྒོད་ཟེར་བ་རེད།ཝ་མོས་ཟུར་ཟས་
དེ་ལྟར་བཤད། ཡིན་ཡང༌། དོམ་རྒན། རྐུན་མ་བསྲེགས་ནས་ཤི་སོང་ན་ང་ཚོའི་
ཞྭ་མོ་ཡང་བསྲེག་ནས་ཐལ་བ་རུ་གྱུར་འགྲོ་བས། ཕྱིར་ནགས་ཚལ་དུ་ལོག་ན་
བཟང་། ཝ་མོས་དེ་ལྟར་བཤད། ང་ངོ་མ་ཕྱིར་ནགས་ཚལ་དུ་སོང་ན་མི་འདོད་
གི ད་ང་གྲང་ན་མི་འདོད་གི་དོམ་གྱིས་ངུ་སྐད་དང་བཅས་དེ་ལྟར་བཤད།
འདྲ་མེད་ཟེར་ནོ་རེད།ཆོག་གི།ཆོག་གི།ད་མ་ངུ་།ད་ང་དང་མཉམ་དུ་འགྲོ།དེ་
ལྟར་བཤད།
དོམ་ཝ་མོ་དང་འགྲོགས་ནས་ཁང་པ་ལས་ཕྱིར་བུད།
ནགས་ཚལ་དུ་མ་སོང་སྔོན་ལ། ཕག་ཅིག་གསད་ནས་ཞིམ་མངར་ལྡན་
པའི་ཕག་ཤ་བསྲེག་མ་ཞིག་ཟས་ན་ཅི་འདྲ་རེད་ཅེས་དྲན་བསླངས་པ་ན།
བཟང་ངོ་བཟང་ངོ༌། དོམ་ཕྱིར་སྤྲོ་སྣང་གིས་ཁེངས། ཁོ་ཚོས་བཤད་ཞོར་དུ་ཁོ་
ཚོའི་ཁང་པ་ལས་ཕྱིར་བུད། རླུང་ནག་འཚུབ་མ་ཇ་ཁང་ཀླད་ནས་མར་ལྡིང་
རྗེས་སྒེའུ་ཁུང་མདུན་དུ་ཁ་སྦུབ་ཏུ་ལོག་ནས་བསྡད། ར་སྐོར་ནང་སྟོང་ལྷང་
ལྷང་ཡིན་པ་དང་། ཁྱིའི་ཟུག་སྐད་ཀྱང་ཐོས་རྒྱུ་མི་འདུག་ལ། ཕག་རའི་ནང་
དུའང་གྲག་འགུལ་ཅི་ཡང་མི་འདུག ཁོ་ཚོ་ཕག་རའི་ནང་དུ་སོང་མེད་པ་ཁོ་
ཐག་རེད། ད་རུང་ཇ་ཁང་དུ་ཡོད་པའང་བཤད་དཀའ་མོ་རེད། རླུང་འཚུབ་ཁ་
རོག་གེར་འདང་རྒྱག་བཞིན། ངས་ཐབས་ཤིག་བཙལ་ནས་ཁོ་གཉིས་ལ་ངོ་རྒོལ་
བྱེད་དགོས། ཁོས་ཁུག་མ་ལས་ཞྭ་མོ་དེ་བླངས་རྗེས། ཆར་གདུགས་ཤིག་ཀྱང་
བླངས་ནས་ག་ལེ་ག་ལེར་ཇ་ཁང་སྒོ་ཁར་སོང༌། རྣ་བ་གཏད་ནས་ནན་གྱིས་
ཉན་པ་ན། དང་ཐོག་ཁོས་ཅི་ཡང་ཐོས་མ་བྱུང་། རྗེས་སུ་ཁོས་དོམ་གྱི་སྐད་ཐོས་
པ་དང་། དེ་ནས་ཁོས་སྐད་ཆ་བཤད་པ་ཐོས་བྱུང༌། ཨ་རོ་ཝ་མོ། དོམ་གྱིས་ཐོས་
བྱུང་། ཁ་རོག་སྡོད། ཝ་མོས་དེ་ལྟར་ཚོད་འཛིན་བྱས་སོང་། དོམ་ཁ་རོག་གེར་
བསྡད་བྱུང༌། ཡིན་ཡང་ཅང་མ་འགོར་བར། ཁོས་ཡང་བསྐྱར་ཨ་རོག ཝ་མོ། ཁ་
རོག་སྡོད།ཝ་མོས་ཡང་བསྐྱར་ཚོད་འཛིན་བྱས།ཡིན་ཡང་ང་ངོ་མ་སྐད་ཆ་ཞིག་
བཤད་ཀྱི་ཡོད་ཡ། དཀའ་ལས་དང་བཅས་ཏེ་བཤད། ཁྱོད་ཁ་རོག་བསྡད་ན་མི་
ཆོག་གམ། ཝ་མོས་ཁོང་ཁྲོ་དང་བཅས་ཏེ་བཤད། ཝ་མོ། སྒོ་ལོང་འགུལ་བྱུང་།
དོམ་གྱིས་སྐད་དམའ་མོས་བཤད། སྐད་ཆ་མ་བཤད། ངས་བལྟས་ནས་ཡོད། ཝ་
མོས་དེ་ལྟར་བཤད། ཨ་རོག ཝ་མོ། ཡང་ཅི་རེད། ཁྱོད་ཚར་རྒྱུ་ཞིག་མེད་ནོ། ཝ་
མོས་སུན་སྣང་གིས་བཤད།སྒོ་ཅུང་ཙམ་ཕྱེས་འདུགདོམ་གྱིས་དེ་ལྟར་བཤད།
ཝ་མོས་ངས་གསལ་པོར་མཐོང་སོང་།འུར་མ་རྒྱགངས་བརྡ་བཏང་མ་ཐག
ཁྱོད་ཀྱིས་ཐལ་ལྕག་གིས་རྒྱོབས།
དོམ་གྱིས་ཆོག་ཅེས་བཤད།
ཁོ་གཉིས་སྒུག་སྒུག་མཐར། སྒོ་སྲུབས་ནས་ཆར་གདུགས་ཅིག་ཕྱིར་མངོན་
ལ་དེའི་ཡུ་བ་ཕར་གཡུག་ཚུར་གཡུག་བྱེད་བཞིན་ཡོད། སྐབས་དེར། ཝ་མོས་
དེའི་དོན་ཅུང་ཙམ་གོ་བྱུང༌།
ཝ་མོས་རེམ་མ་རྒྱོབས་ཞེས་སྐད་ཤུགས་ཆེན་མོའི་བཤད།
ཁྱོད་ཀྱིས་བརྡ་མ་བསྟན་པས།རྡེག་མ་ཐུབ་ཅེས་དོམ་གྱིས་བཤད།
གླེན་རྒན། འདི་ནི་སྒྱུ་མའི་ཞྭ་མོ་རེད་ཝ་མོས་དེ་ལྟར་བཤད་ཞོར་ཞྭ་མོ་དེ་
བཟུང༌། ཡིན་ཡང་ཁྱོད་ཀྱིས་བརྡ་མ་བསྟན། དེ་མིན་ཚེ་ངས་སྔོན་ནས་བརྒྱབ་
ཟིན་ལ། ཞྭ་མོ་དེའང་ལག་ཏུ་སོན་ཡོད་ཞེས་སྐད་ཤུགས་ཆེན་པོས་བཤད། ཝ་
མོས་ངས་ཞྭ་མོ་དེ་བཟུང་ཡོད་ཅེས་བཤད་ཞོར་ཞྭ་མོ་དེ་རང་གི་མགོ་གྱོན་པས།
སྐད་ཅིག་ཉིད་དུ་མི་མཐོང་བར་གྱུར།
དོམ་དེ་སེམས་པ་འཚབ་ནས་ཁྱོད་གང་ན་ཡོད་ཅེས་སྐད་ཅོར་བརྒྱབ་ཀྱང་
ཝ་མོས་ལན་མ་བཏབ།
སྐབས་དེར། རླུང་འཚུབ་ཀྱི་སེམས་ལ་ལྟས་ངན་འདི་གཉིས་ལ་སོ་སོར་བྱས་
ནས་ངོ་རྒོལ་བྱེད་དགོས་པའི་ཐབས་ཤེས་ཤིག་ཤར།
ཝ་མོ། ཁྱོད་གང་དུ་ཡོད་དོམ་གྱིས་དེ་ལྟར་བོས།
འདི་ན་ཡོད། ཐབ་ཀའི་སྟེང་དུ་ཡོད།གནས་འདི་ཧ་ཅང་དྲོན་མོ་རེད་ཅེས་
རླུང་འཚུབ་ཀྱིས་ཝ་མོའི་སྐད་ལ་བརྫུས་ནས་བཤད།
ཁོས་ཁ་ལ་མ་ཉན་ཞེས་ཝ་མོས་སྐད་གཏིང་ལ་རྒྱབ་ནས་བཤད་མོད། འོན་
ཀྱང་འཕྱི་འདུགདོམ་གྱི་ཨ་ཡོ་ཞེས་པའི་སྐད་ལས་ཅི་ཡང་མ་ཐོས།
ཧ་ཧ་ཧ། རླུང་འཚུབ་སྐད་ཆེན་པོས་བགད།
ཝ་མོས་གྲགས་འགུལ་ཙམ་ཐོས་པས་མྱུར་དུ་རླུང་འཚུབ་གྱི་སྟེང་ལ་
མཆོངས་སྟེ་བསྡམས་པས་རླུང་འཚུབ་ཀྱིས་ངུ་སྐད་ཤོར།
སྐབས་དེར་དོམ་ཡང་ཤུགས་ཀྱིས་མཆོངས་ནས་སྡེར་མོ་གཡུག་བཞིན་གང་
ན་ཡོད། ཁོ་གང་ན་ཡོད་ཅེས་སྐད་བརྒྱབ། འདི་ན་ཡོད་ཝ་མོས་སྐད་མཐོན་
པོས་བཤད།
རླུང་འཚུབ་དེ་མ་ཐག་ཕྱིར་བྲོས། པང་། དོམ་གྱིས་ཝའི་ལུས་པོའི་སྟེང་དུ་
སྡེར་མོས་རྒྱབ་པ་ན། ཝ་ཐང་ལ་འགྱེལ་ཏེ་ཞྭ་མོ་ས་ལ་ལྷུང་། གླེན་རྒན་ཞེས་ཝ་
མོས་ཟུག་རྔུ་འདོན་བཞིན་དབུགས་ཆད། རླུང་འཚུབ་ཕར་ལྡིང་ནས་ཞྭ་མོ་ཐང་
ནས་བླངས། དོམ་གྱིས་རྔམ་པ་འཐེན་ཞོར་དུ་སྙིང་ཉེ་བའི་ཝ་མོ་ལགས། སོད་
དང་། ངས་བསམ་གཟས་ཏེ་བྱས་པ་མིན་ཟེར། རླུང་འཚུབ་ཀྱིས་གཡོས་ཁང་
ནང་དུ་ཚེབ་ཅིག་ཡོད་པ་དེ་དོམ་གྱི་རྐུབ་ཐོག་ཏུ་གཙག་མ་ཐག་དོམ་གྱིས་ཁ་
ནས་ང་རང་ན་ཟུག་གིས་བཟོད་ཐབས་བྲལ་ཞེས་ངན་སྐད་བཏོན། ན་ཟུག་གིས་
མནར་བས་དོམ་གྱིས་ལག་ལྕག་གིས་ཅོག་ཙེར་གཞུས་པ་ན་ཅོག་ཙེ་རང་སར་
འཐོར་སྟེ་ཆག་རོ་ཁོའི་རྐང་པའི་སྟེང་དུ་ཕོག ཨ་ཡོ། ལས་ངན་ཞིག་རེད་ཅེས་
དོམ་གྱིས་སྨྲེ་སྔགས་བཏོན་བྱུང་།
རླུང་འཚུབ་ཀྱིས་སྐབས་དེ་དང་བསྟུན་ནས་ཚ། ཚ། ཚ་ཞེས་བསྟུད་མར
ཐེངས་གསུམ་ལ་གཙག་པ་ན། དོན་རྒན་གྱིས་ན་ཟུག་བསྲན་ཐབས་བྲལ་ཞེས་
སྐད་ངན་བཏོན་ནས་ནགས་ཚལ་ཁྲོད་དུ་བརྒྱུགས་སོང་། །

བུ་གླེན་པས་འཇིགས་སྐྲག་གི་དོན་གོ་བ།

ཀི་ལིན་གཅེན་གཅུང་གིས་བརྩམས། སྐལ་བཟང་ནོར་བུས་བསྒྱུར།
ཕ་རྒན་ཞིག་གིས་བུ་གཉིས་གཉོར་སྐྱོང་བྱས་ཡོད་པ་ལས། བུ་ཆེ་བ་བློ་རིག་
རྣོ་ཞིང་ཐབས་ལ་མཁས་པ་དང་། བྱ་བ་ཐམས་ཅད་རང་གིས་ཐག་གཅོད་ཐུབ།
བུ་ཆུང་བ་ནི་དེ་ལས་ལྡོག་སྟེ་བློ་རིག་བརྟུལ་ཞིང་ཅི་ཡང་མི་ཤེས་ལ་གང་ཡང་
མི་སྦྱངས། མི་ཚང་མས་ཁོ་མཐོང་མ་ཐག་“་ཁོས་ཕ་རྒན་སྡུག་ལ་སྦྱར་སོང་”ཞེས་
བརྗོད་བཞིན་ཡོད།
ཁྱིམ་དུ་དོན་དག་རེ་བྱུང་ཚེ་རྒྱུན་དུ་བུ་ཆེ་བ་སྒྲུབ་ཏུ་འགྲོ་ལ་མུན་རུབ་པ་
དང་ནམ་ཕྱེད་ཀྱི་དུས་སུའང་ཨ་ཕས་ཁོ་ཕྱི་ལ་དངོས་པོ་ལེན་དུ་མངགས་པ་
རེད། ལམ་བར་དུ་དུར་ཁྲོད་དང་འཇིགས་སུ་རུང་བའི་གནས་མང་པོ་བརྒྱུད་
དགོས་པས་བུ་ཆེ་བས་དུས་རྒྱུན་“ཨ། མིན། ཨ་ཕ། ང་མི་འགྲོང་སྐྲག”ཅེས་ལན་
འདེབས། ཁོ་ནི་དངོས་གནས་སྐྲག་གིན་འདུག སྐབས་འགར་མེ་ཐབ་འགྲམ་
དུ་བསྡད་དེ་གནའ་གཏམ་བཤད་དུས། འཇིགས་སྐྲག་གིས་བ་སྤུ་གཟེངས་
པར་བྱེད་པའི་དོན་བཤད་ཚེ་ཉན་མཁན་གྱིས་རྒྱུན་དུ“ཨ་འཇིགས་སུ་རུང་བ་
ལ”ཞེས་ངག་ནས་ཤོར་འགྲོ བུ་ཆུང་བ་ཁང་པའི་གྲུ་ཟུར་ཞིག་ཏུ་བསྡད་ཡོད།
མི་རྣམས་ཀྱིས“འཇིགས་སྐྲག”ཅེས་འབོད་སྐབས་ཡང་སྙིང་འཇིགས་སྐྲག་ཟེར་
བ་གང་ཡིན་ཧ་མི་གོ ཁོས་བསམ་པར“ཁོ་ཚོས་ང་སྐྲག་གིན་འདུག ང་སྐྲག་
གིན་འདུག་ཟེར་མོད། ང་ནི་ནམ་ཡིན་ཡང་སྐྲག་མ་མྱོང། འདི་ནི་གཞན་ལ་
མེད་པའི་ཡོན་ཏན་ཞིག་དང་། ང་མི་སྒེར་གྱི་འཇོན་ཐང་ཡང་རེད”སྙམ།
ཉིན་ཞིག་ཨ་ཕས་ཁོ་ལ་“ཁྱོད་ཁང་པའི་ཟུར་དུ་བསྡད་དེ་གསལ་པོར་ཉོན།
ད་ནི་ཁྱོད་ནར་སོན་ཏེ་ལང་ཚོ་དར་ལ་བབ་པས། ཅིས་ཀྱང་རང་ཁ་རང་གསོ་
ཡོང་ཐབས་བྱས་ན་ལེགས། ཁྱོད་ཀྱི་ཕུ་བོ་ལག་ལས་ཀ་འཇོན་པར་ལྟོས་དང་།
ཁྱོད་ཀྱིས་ངོ་མ་ཅི་ཡང་མི་ནུས”ཟེར།
བུ་ཆུང་བས་ཨ་ཕ་ལགས། ངས་ཀྱང་འཇོན་ནུས་རེ་སྦྱང་བར་འདོད། འོ་
རེད། ངས་འཇིགས་སྐྲག་སྦྱང་བར་འདོད། ངས་དངོས་གནས་འཇིགས་སྐྲག་
ཞེས་པ་གང་ཡིན་ད་དུང་མི་ཤེས”ཟེར། སྐད་ཆ་དེ་ཁོའི་ཕུ་བོས་གོ་མ་ཐག་གད་
མོ་ཤོར། སེམས་སུ་དཀོན་མཆོག་མཁྱེན་ངའི་ནུ་བོ་འདི་འདྲའི་གླེན་པ་ཞིག་ཅི་
ལ་ཡིན་སོང་བ་རེད། ཁོ་ཚེ་འདིར་རེ་ལྟོས་ཡོད་པ་ཞིག་ལ་འགྱུར་མི་སྲིད། ཁ་
དཔེར་ལྕགས་ཀྱུ་སྔོན་ནས་འགུག་དགོས། དམ་པ་ཆུང་ནས་སློབ་དགོས་ཟེར།
ཨ་ཕས་དབུགས་རིང་ཞིག་བཏང་སྟེ་བུ་ཆུང་བར་“ཁྱོད་ཀྱིས་འཇིགས་སྐྲག་སློབ་
ན་སློབ་པར་གྱིས། འོན་ཀྱང་། དེས་ཁ་གསོ་མི་ཐུབ”ཟེར།
དུས་ཡུན་ཅུང་མ་འགོར་བར་ཆོས་ཁང་གི་བཀོད་འདོམས་པ་ཡོང་ནས་
བཅར་འདྲི་བྱས། ཨ་ཕས་ཁོ་ལ་སྡུག་བསྔལ་ཡོད་ཚད་ཞུས། ཁོས་“བུ་ཆུང་
བ་ནུས་མེད་ཅིག་རེད། ཅི་ཡང་མི་ཤེས་ལ་གང་ཡང་མི་སྦྱངས”ཟེར། “ཁྱོད་
ཀྱིས་སོམས་དང་། ངས་ཁོ་ལ་རྗེས་སུ་ཟས་ཅི་ལྟར་འཚོལ་ཞེས་དྲིས་པར་ཁོས་
འཇིགས་སྐྲག་སྦྱོང་རྒྱུ་ཡིན”ཟེར། བཀོད་འདོམས་པས་“གལ་ཏེ་དོན་དག་
གཞན་མེད་ན། ཁོ་ངའི་སར་སློབ་སྦྱོང་བྱེད་པར་ཐོངས་ཤོག ཕར་སྐྱེལ་ཚུར་
བསུ་མ་གཏོགས། སེམས་ཁྲལ་མི་དགོས། ངས་ཁོ་སྦྱོང་བརྡར་ཡག་པོ་བྱེད་དུ་
འཇུག”ཟེར།
ཨ་ཕ་ཡིད་ཚིམ་པའི་ངང་ནས་སེམས་སུ་་ད་ནི་བུ་འདི་སྐྱོབས་ཐབས་ཤིག་
རྙེད་སོང་”བསམ། དེ་ནས་བཀོད་འདོམས་པས་བུ་ཆུང་བ་ཁྲིད་དེ་ཁྱིམ་དུ་ལོག
ཁོ་ལ་ཅོང་རྡུང་བའི་ལས་བྱེད་དུ་བཅུག
ཉིན་འགའི་རྗེས་ཀྱི་ནམ་གུང་ཞིག་ལ་བཀོད་འདོམས་པས་ཁོ་གཉིད་ལས་
བསླངས་ཏེ་ཅོང་རྡུང་དུ་མངགས། བཀོད་འདོམས་པས“བུ་འདི་ལ་འཇིགས་
སྐྲག་སློབ་རན”བསམ་ཞོར་དུ་འཇབ་ནས་ཁོའི་སྔོན་དུ་སོང་།
ཁོ་ཅོང་ཁང་སྟེང་འགོས་ཏེ་ཁ་ཕྱིར་འཁོར་ནས་གཏུན་ཤིང་ལ་འཇུ་གྲབས་
བྱེད་སྐབས། སྐས་ལམ་སྟེང་གྲིབ་གཟུགས་ནག་པོ་ཞིག་ཅོང་སྒྲ་གྲགས་སའི་ཁ་
གཏད་དུ་འགྲེང་འདུག་པ་མཐོང་། ཁོས་སྐད་ཆེན་པོས་དེ་གར་སུ་ཡོད”ཅེས་
དྲིས། གྲིབ་མས་ལན་མི་འདེབས་ལ་འགུལ་ཡང་མི་འགུལ། ཕོ་གསར་གྱིས་
ངར་སྐད་ཀྱི་སྒོ་ནས་“མྱུར་མོར་ལན་ཐོབས། ཡང་མིན་ན་ཕྱིར་སོང་། ཁྱོད་ནམ་
ཕྱེད་ལ་འདིར་ལས་ཀ་མེད”ཟེར་བར། བཀོད་འདོམས་པ་སྔར་བཞིན་དེ་གར་
ལངས་ཏེ་ཕོ་གསར་དེ་ལ་ཁོ་འདྲེ་ཡིན་པར་ཡིད་ཆེས་སུ་འཇུག་དགོས་བསམ།
ཕོ་གསར་གྱིས་་ཁྱོད་དེ་ན་ཅི་བྱེད་ཀྱིན་ཡོད། མྱུར་མོར་ཤོད། དེ་མིན་ན་ངས་
ཁྱོད་ཁང་སྟེང་ནས་མར་གཡུག་རྒྱུ་ཡིན”ཟེར་ནས་སྐད་ཐེངས་གཉིས་པ་བརྒྱབ།
བཀོད་འདོམས་པས་དེ་འདྲའི་ཚབས་ཆེན་ཞིག་ཡིན་མི་སྲིད་སྙམ་ཞིང་སྔར་
བཞིན་དེ་གར་རྡོ་ཕ་བོང་ལྟར་ལངས་ནས་བསྡད། ཕོ་གསར་གྱིས་སྐད་ཐེངས་
གསུམ་པ་བརྒྱབ་མོད། ཕན་ནུས་མ་བྱུང་བས། ངར་ལངས་ནས་འདྲེ་དེ་སྐས་
སྟེང་ནས་མར་འཕངས། བཀོད་འདོམས་པ་བསྟུད་མར་འགྲེ་ལྡོག་བཅུ་ལྷག་
བརྒྱབ་རྗེས་གྱང་ཟུར་ཞིག་ཏུ་འགྱེལ་ནས་གྲག་འགུལ་མེད་པར་འདུག
ཕོ་གསར་གྱིས་ཅོང་རྡུང་ཚར་རྗེས་ཕྱིར་ལོག་སྟེ་སྐད་ཆ་ཚིག་གཅིག་ཀྱང་
མ་བཤད་པར་གཉིད་དུ་ཡུར།
བཀོད་འདོམས་པའི་ཆུང་མས་ཁྱོ་ག་ཡོང་རྒྱུར་ཡུན་རིང་སྒུག་ཀྱང་ཁོ་
ཕྱིར་མ་ཡོང་བས་མཐར་མོ་དངངས་སྐྲག་ལངས་ནས། ཕོ་གསར་གཉིད་ལས་
བསླངས་ཏེ“ཁྱོད་ཀྱིས་ངའི་ཁྱོ་བོ་གང་ན་ཡོད་པ་མཐོང་བྱུང་ངམ། ཁོ་ཁྱོད་ཀྱི་
སྔོན་དུ་ཅོང་ཁང་སྟེང་བུད་སོང་”ཟེར་བར་ཕོ་གསར་གྱིས“ཧ་མ་གོ། ཡིན་ན་
ཡང་། ཅོང་སྒྲ་གྲག་སའི་ཁ་གཏད་ཀྱི་ཐེམ་སྐས་སྟེང་མིའི་གྲིབ་གཟུགས་ཤིག་
འདུག ཁོས་ཁ་མི་གྲགས་ལ་གཡོ་འགུལ་ཡང་མི་བྱེད་པས། ངས་ལྟས་ངན་ཞིག་
རེད་འདོད་ནས། མར་ཕུད་རྒྱག་བརྒྱབ་པ་ཡིན། ཁྱོད་སོང་ནས་ཁོ་ཡིན་མིན་
ལྟོས་དང་། ངོ་མ་ཡིན་ན་དགོངས་འགལ་མེད་པ་ཞུ”ཞེས་བཤད།
ཆུང་མ་འཚབ་འཚུབ་ངང་རྒྱུགས་སོང༌། ཁྱོ་ག་གྱང་ཟུར་ཞིག་ཏུ་འགྱེལ་ཏེ་
ངག་ནས“ཨ་ཡོ། ཨ་ཡོ”ཞེས་སྨྲེ་ངག་འདོན་བཞིན་པ་མཐོང་། ཁོའི་རྐང་པ་
གཡོན་པ་བཅག་འདུག ཆུང་མས་ཁོ་ཁུར་ནས་མར་ཅོང་ཁང་འོག་ཏུ་བབས་
ཤིང། དེ་ནས་མོ་ཕོ་གསར་གྱི་ཨ་ཕའི་སར་སོང་ནས་་ཁྱོད་ཀྱི་བུས་དོན་རྐྱེན་
བཟོས་སོང་། ཁོས་ངའི་ཁྱོ་ག་ཅོང་ཁང་གི་ཐེམ་སྐས་སྟེང་ནས་ཕུད་རྒྱག་བརྒྱབ་
སྟེ་རྐང་པ་བཅག་འདུག ཁྱོད་ཀྱིས་ནུས་མེད་འདི་ཕྱིར་ཁྲིད་ཅིག”ཅེས་སྐད་
བརྒྱབ།
ཨ་ཕ་སྐྲག་ཐག་ཆོད་ནས་རྒྱུགས་ཡོང་སྟེ་བུ་ལ“ཁྱོད་འདྲེ་ཞུགས་པ་མིན་
ནམ། དོན་འདི་འདྲའང་སྒྲུབ་ཕོད་པ་ཅི་རེད”ཅེས་གཤེ་གཤེ་བཏང་། ཕོ་
གསར་གྱིས་“ཨ་ཕ། ཁྱོད་ཀྱིས་སྔོན་ལ་ངས་བཤད་པ་ཉོན་དང་། ང་ལ་ཉེས་པ་
ཏིལ་འབྲུ་ཙམ་ཡང་མེད། ངས་ཁོ་ལ་ཡང་དང་བསྐྱར་དུ་ཁྱོད་སུ་ཡིན་ཞེས་དྲིས་
ཤིང་ལན་ཐོབས་ཞེས་བཤད་ཀྱང་ཁོས་ལན་མ་བཏབ་པས། ངའི་བསམ་པར་
ནམ་གུང་ལ་དེ་གར་ཡོང་ནས་ཁ་མི་གྲག་པ་འདི་ལྟས་ངན་ཡིན་པར་འདོད་དེ་
ད་གཟོད་དོན་རྐྱེན་འདི་བྱུང་བ་རེད”ཅེས་བཤད།
ཨ་ཕས། “ཀྱེ་ཧུད། ཁྱོད་ཡོད་ས་ནས་ང་ལ་རྐྱེན་ངན་མི་ཡོང་བ་ཞིག་མི་
འདུག ཁྱོད་ས་ཐག་རིང་ཞིག་ལ་སོང་། ངས་ཁྱོད་མཐོང་བར་མི་འདོད”ཟེར།
“ཆོག་གི། ཨ་ཕ། ང་འགྲོ་འདོད་ཡོད། ནམ་མ་ལངས་བར་སྒུག་དང་ནམ་
ལངས་མ་ཐག་ང་ཡུལ་དང་ཁ་བྲལ་ནས་འཇིགས་སྐྲག་སྦྱང་བར་བུད་འགྲོ།
རྗེས་སུ་རང་ཁ་རང་གསོ་བྱེད་པའི་ནུས་པ་རེ་བྱུང་ན་བཟང་ངོ”ཟེར།
ཨ་ཕས“ཁྱོད་ཅི་སྦྱངས་འདོད་ན་དེ་སློབ་ཏུ་སོང་།འདིར་སྒོར་ལྔ་བཅུ་ཡོད།
འདི་འཁྱེར་ནས་ཡུལ་གཞན་དུ་སོང་། མི་གཞན་ལ་ཁྱོད་གང་ནས་ཡོང་བ་དང་༠
ཨ་ཕ་སུ་ཡིན་པ་མ་བཤད།ངས་ཁྱོད་ཀྱི་དོན་དུ་ངོ་ཚ་ཉོ་མི་འདོད”ཅེས་ཟེར།
“ལགས་སོ། ཨ་ཕ། ཁྱོད་ཀྱིས་གསུངས་པ་ལྟར་དུ་སྒྲུབ་ངེས། གལ་ཏེ་རེ་བ་
གཞན་མེད་ན། ངས་སླ་མོར་བསྒྲུབ་ཐུབ།”
ནམ་ལངས་སོང་། ཕོ་གསར་གྱིས་སྒོར་ལྔ་བཅུ་ཨམ་ཕྲག་ཏུ་བཅུག་རྗེས།
ཁྱིམ་ནས་ཐོན་ཏེ་ལམ་ཆེན་སྟེང་དུ་བསྐྱོད།
ལམ་བར་དུ། ཁོས་ཁ་ནས་མཚམས་མེད་པར་“ངས་སྐྲག་ཤེས་པར་སྨོན།
ངས་སྐྲག་ཤེས་པར་སྨོན”ཞེས་བཟླས་པ་མདུན་ཕྱོགས་ནས་མི་ཞིག་ཚུར་ཡོང་
བ་དེས་ཐོས་ནས། ཁོ་དང་མཉམ་དུ་ཡུད་ཙམ་ཕྱིན། འགེགས་གསོད་གཏོང་
སྒྲོམ་མཐོང་སར་སླེབས་སྐབས། ཁོ་ལ“མཐོང་བྱུང་ངམ། ཕ་གི་ན་སྔོང་པོ་ཞིག་
ཡོད། སྡོང་བོའི་འགྲམ་དུ་མི་བདུན་དང་ཐག་བཟོའི་བུ་མོ་གཉེན་སྒྲིག་ནས། ད་
ལྟ་རྩེད་དགའི་དཔལ་ལ་རོལ་བཞིན་འདུག ཁྱོད་འོག་ཏུ་བསྡད་དེ་མཚན་མོ་
ཡོང་བར་སྒུག་དང་མཚན་མོ་སླེབས་ཚེ་འཇིགས་སྐྲག་ཅི་ཡིན་ཤེས་ངེས” ཟེར།
ཕོ་གསར་དེས“གལ་ཏེ་རེ་བ་གཞན་མེད་ན་ལས་སླ་མོ་རེད། ངས་ངོ་མ་དེ་
འདྲའི་འགྱོགས་པོའི་ངང་ནས་འཇིགས་སྐྲག་ཤེས་ཐུབ་ན། སྒོར་ལྔ་བཅུ་འདི་
ཚང་མ་ཁྱོད་ལ་སྟེར། སང་ཉིན་སྔ་མོར་ཁྱོད་འདིར་ཤོག”ཅེས་བཤད་རྗེས། ཕོ་
གསར་དེ་འགེགས་གསོད་གཏོང་སྒྲོམ་མདུན་དུ་སོང་ཞིང་། བཏགས་ནས་ཤི་
བའི་མིའི་འོག་ཏུ་བསྡད་དེ། མཚན་མོ་སླེབས་རྒྱུར་སྒུག
གྲང་བའི་ཚོར་བ་སྟེར་བས་ཁོས་མེ་བཏང།ཡིན་ནའང་ནམ་གུང་གྲང་རླུང་
ལྡང་པས་མེ་བཏང་ཡང་ད་དུང་འཁྱག སྐབས་དེར་རླུང་ཆེན་ལྡང་བས་མི་རོ་
ཕན་ཚུན་རྡུང་ཁ་རྒྱག་བཞིན་ཕར་གཡུག་ཚུར་གཡུག་བྱས། ཕོ་གསར་གྱིས་“ ང་
མེ་འགྲམ་དུ་བསྡད་ནའང་འཁྱག་གི་འདུག་སྡོང་སྟེང་གི་མི་འདི་ཚོ་གྲང་ནས་
ཕར་རྒྱུག་ཚུར་རྒྱུག་བྱེད་པ་ལ་ཡ་མཚན་སྐྱེ་རྒྱུ་ཅི་ཡོད”བསམ།
ཁོ་བསམ་པ་ཧ་ཅང་བཟང་། སྐས་བཙུགས་ཏེ་འགེགས་གསོད་གཏོང་སྒྲོམ་
སྟེང་དུ་འཛེགས་ནས་ཐག་པ་བཀྲོལ་རྗེས་མི་རོ་བདུན་པོ་རེ་རེ་བཞིན་བཀྱག་
སྟེ་མེ་འགྲམ་དུ་སྒོར་སྒོར་བྱས་ནས་བཞག དེ་ནས་ཁོས་བུད་ཤིང་བསྣན་ཏེ་མེ་
འབར་ཤུགས་ཆེ་རུ་བཏང་། ཡིན་ནའང་ཁོ་ཚོ་དེ་གར་བསྡད་ནས་འགུལ་ཙམ་
ཡང་མི་བྱེད་པས་མེས་ཁོ་ཚོའི་ལྭ་བ་འཚིག་སོང་།
ཕོ་གསར་དེས་་ཝ་ཡེ། ཡིད་གཟབ་བྱོས། དེ་མིན་ངས་ཁྱོད་ཚོ་ཡང་བསྐྱར་
འདོགས་རྒྱུ་ཡིན”ཟེར། མི་རོ་རྣམས་ཀྱིས་ཁོའི་ཁ་ལ་མི་ཉན་པར་སྔར་བཞིན་
རང་གི་ཕྱུ་པ་མེར་བསྲེག་ཏུ་བཅུག ད་ནི་ཁོ་ངོ་མ་ངར་ལངས་འདུག “ཁྱོད་
ཚོའི་ཡིད་གཟབ་མི་བྱེད་ན་ངས་རོགས་བྱེད་མི་ཐུབ། ང་ཁྱོད་ཚོ་དང་ལྷན་དུ་
མེར་བསྲེག་མི་འདོད”ཟེར་ཞོར་དུ་བསྟུད་མར་མི་རོ་རྣམས་འགེགས་གསོད་
གཏོར་སྒྲོམ་སྟེང་དུ་བཏགས། ལས་ཀ་ཚར་རྗེས་ཁོ་མེ་ཕུང་འགྲམ་དུ་བསྡད་དེ་
གཉིད་དུ་ཡུར།
ཉིན་གཉིས་པའི་སྔ་དྲོ་མི་དེ་ཁོ་བལྟ་རུ་ཡོང། རེ་བར་ཁོའི་ལག་གི་སྒོར་ལྔ་
བཅུ་དེ་རང་ལ་འཐོབ་ན་འདོད། ཁོ་ལ“གང་འདྲ་འདུག ད་འཇིགས་སྐྲག་གི་
དོན་གོ་སོང་ངམ”ཞེས་དྲིསཔར། ཁོས“ཤེས་པ་མི་འདུག་ངས་ཇི་ལྟར་ཤེས་སྲིད།
སྟེང་གི་མི་འདི་ཚོས་ཁ་མི་གྲགས་ལ། གླེན་དྲགས་པས་རང་གི་ལུས་སྟེང་གི་ཕྱུ་
པའང་མེར་བསྲེགས་སོང་”ཟེར། མི་དེས་དེ་རིང་སྒོར་ལྔ་བཅུ་དེ་ཐོབ་སྐལ་
མེད་པ་ཤེས་ཏེ་ཕྱིར་འགྲོས་བྱེད་ཞོར་དུ་ཁ་ནས“འདི་འདྲའི་མི་གླེན་པ་ཞིག་
ལ་དངོས་ནས་ཐུག་མ་མྱོང་”ཞེས་སྨྲས།
ཕོ་གསར་དེ་ཡང་བསྐྱར་ལམ་དུ་ཆས། ཁོས་ཁེར་ལབ་ཀྱི་འགོ་བརྩམས་
ཏེ“ཀྱེ་ཧུད། གལ་ཏེ་ངས་འཇིགས་སྐྲག་སྐྱེས་ཤེས་ན་ཅི་མ་རུང་” ཟེར་བ་ཁོའི་
རྒྱབ་ནས་ཡོང་བའི་ཁ་ལོ་བ་ཞིག་གིས་ཐོས་ནས་ཁྱོད་སུ་ཡིན”ཞེས་དྲིས་པ་ན།
ཕོ་གསར་དེས“ངས་མི་ཤེས”ཞེས་ལན་བཏབ།
ཁ་ལོ་བས་མུ་མཐུད་དུ་“ཁྱོད་གང་ནས་ཡོང་”ཞེས་དྲིས་ཀྱང་ཕོ་གསར་
དེས་སྔར་བཞིན“ངས་མི་ཤེས”ཟེར། “ཁྱོད་ཀྱི་ཨ་ཕ་སུ་ཡིན”ཞེས་དྲིས་པར་ཕོ་
གསར་དེས་“་ངས་ཁྱོད་ལ་བཤད་ན་མི་འགྲིག” “ཁྱོད་ཀྱིས་དིག་སྐད་ཀྱིས་ཅི་
ཞིག་བཤད་ཀྱིན་ཡོད།” “ཀྱེ་ཧུད། ངས་འཇིགས་སྐྲག་ཅེས་པ་གང་འདྲ་ཞིག་
ཡིན་པ་ཤེས་ན་འདོད་མོད། ཡིན་ནའང། སུས་ཀྱང་ང་ལ་དེ་ཤེས་སུ་འཇུག་མི་
ཐུབ”ཟེར་བར་ཁ་ལོ་བས“ད་ཁྱོད་ཀྱིས་གླེན་བཤད་མ་བྱེད། ངའི་རྗེས་སུ་ཤོག
ངས་ཁྱོད་ལ་སྡོད་གནས་ཞིག་བཙལ་ཆོག”ཟེར།
ཕོ་གསར་དེ་ཁ་ལོ་བའི་རྗེས་དེད་ནས་སོང་། ས་སྲོད་ཀྱི་དུས་སུ་མགྲོན་
ཁང་ཞིག་ལ་སླེབས། ཁོ་གཉིས་དེ་གར་ཞག་སྡོད་བྱེད་བསམ་སྟེ། ཁང་པའི་ནང་
འཛུལ་སྐབས་ཕོ་གསར་གྱིས་སྐད་མཐོན་པོས་“་གལ་ཏེ་ངས་འཇིགས་སྐྲག་སྐྱེས་
ཤེས་ན་ཅི་མ་རུང་། གལ་ཏེ་ང་འཇིགས་སྐྲག་སྐྱེས་ཤེས་ན་ཅི་མ་རུང་”ཟེར་བ་
ཁང་བདག་གིས་ཐོས་ཏེ་གད་མོ་ཤོར་བཞིན་ཁོ་ལ“གལ་ཏེ་ཁྱེད་ལ་སྤྲོ་སེམས་
ཡོད་ན། ངའི་འདིར་དོགས་པ་དེ་སེལ་བའི་གོ་སྐབས་མང་དུ་མཆིས” ཟེར།
ཁང་བདག་གི་ཆུང་མས“དེ་དག་མ་གླེང་དང་། དེ་སྔའི་བར་དུ་སྲོག་ལ་འཛེམ་
དོགས་མེད་པའི་གླེན་པ་འགས་སྲོག་ཀྱང་ཤོར་སོང༌། གལ་ཏེ་ཁྱེད་ཀྱི་མིག་གིས་
སང་ཉིན་ཀྱི་ཉི་འོད་མ་མཐོང་ཚེ་དེ་ནི་ཅི་འདྲའི་ཡི་མུག་པའི་བྱ་བ་ཞིག་རེད་
ཨང་”ཟེར། ཡང་ཕོ་གསར་གྱིས“དཀའ་ཚེགས་ཇི་འདྲ་ཆེ་རུང་། ངས་སྦྱོང་
འདོད་ཀྱི་འདུན་པ་འགོག་ཐབས་མི་འདུག དོན་དེའི་ཆེད་དུ་ང་ཕ་ཡུལ་དང་
གྱེས་པ་ཡིན”ཟེར།
ཁོས་ཁང་བདག་ལ་ཨུ་ཚུགས་བྱས་ཏེ་མ་བཏང་བས། མཐར་ཁང་བདག་
གིས་ཁོ་ལ་འདི་ནས་ཐག་མི་རིང་བའི་སར་གདོན་འདྲེའི་ཕོ་བྲང་ཞིག་ཡོད།
སུས་འཇིགས་སྐྲག་གི་ཚོར་བ་མྱོང་འདོད་ན་དེར་སོང་ནས་ཞག་གསུམ་བསྡད་
ན་ཤེས་ཞེས་བཤད། གོ་ཐོས་སུ་རྒྱལ་པོས་མི་སུ་ཞིག་གདོན་འདྲེའི་ཕོ་བྲང་དུ་
འགྲོ་ནུས་ན། དེར་ཁོའི་སྲས་མོ་སྟེར་རྒྱུའི་ཁས་བླངས་པ་རེད་ཟེར། སྲས་མོ་དེ་
སྐྱེ་འབྲས་མཚར་བ་གནམ་འོག་ན་འགྲན་ཟླ་བྲལ། ཕོ་བྲང་དེའི་ནང་རྒྱུ་ནོར་ཧ་
ཅང་མང་། གདོན་འདྲེ་རྣམས་ཀྱིས་དམ་པོར་སྲུང་ནས་ཡོད། བློ་སྤོབས་ཆེ་བའི་
དཔའ་བོ་ནང་དུ་ཕྱིན་ནས་བསྡད་ཚེ། བདུད་ཀྱི་ཆོ་འཕྲུལ་གཏོར་ཐུབ་ངེས་ལ།
ཁབ་སྐུད་ཙམ་ཡང་མེད་པའི་དབུལ་པོ་ཞིག་ཡིན་ཡང་བང་མཛོད་ནོར་གྱིས་
གང་བའི་ཕྱུག་པོར་འགྱུར་བ་ནི་སྨོས་མ་དགོས་མོད།མི་མང་པོ་ཞིག་ཉེན་ཁ་ལ་
མ་འཛེམ་པར་ནང་དུ་སོང་ཡང་། ད་ལྟའི་བར་དུ་ཕྱིར་ལོག་མཁན་གཅིག་ཀྱང་
མ་བྱུང༌།
ཉིན་གཉིས་པའི་ཞོགས་པ། ཕོ་གསར་དེ་རྒྱལ་པོའི་དྲུང་དུ་བཅར་ཏེ་“་གལ་
སྲིད་ཁྱེད་ཀྱི་ཆོག་མཆན་ཐོབ་ན། ཁོ་བོ་གདོན་འདྲེའི་ཕོ་བྲང་དུ་སོང་ནས་ཉིན་
གསུམ་ལ་སྡོད་རྩིས་ཡོད”ཟེར།
རྒྱལ་པོས་ཁོ་ལ་ཡང་ཡང་ལྟ་བཞིན་ཕོ་གསར་འདི་མི་ཆོག་རྒྱུ་མེད་པར་
འདོད་དེ་“ཁྱོད་ཀྱིས་དངོས་པོ་གསུམ་འཁྱེར་བའི་རེ་འདུན་ཞུ་ཆོག འོན་ཀྱང་
དེ་ཚེ་སྲོག་ཡོད་པ་ཞིག་གཏན་ནས་ཡིན་མི་འོས”ཟེར། ཕོ་གསར་གྱིས“དེས་ན་
ངས་དཔལ་འབར་གཅིག་དང་གཞོག་སྟེགས་གཅིག གཞོག་གྲི་གཅིག་བཅས་
འཁྱེར་རྒྱུ་ཡིན”ཟེར།
རྒྱལ་པོས་ཁོར་ཉིན་མོ་དངོས་པོ་ཡོད་ཚད་བདུད་ཀྱི་ཕོ་བྲང་ནང་དུ་
གནས་སྤོ་བྱེད་དུ་བཅུག ས་རུབ་སོང་། ཕོ་གསར་ཡང་སྡོད་ཁང་དུ་ཡོང་། ཁོས་
ཁང་པ་གཅིག་གི་ནང་དུ་མེ་ཁ་གསོས་ཤིང་། གཞོག་གྲི་མདུན་སར་བཞག་སྟེ་
རང་ཉིད་གཞོག་སྟེགས་ཐོག་ཏུ་བསྡད་དེ་“ཀྱེ་མ། གལ་ཏེ་ང་འཇིགས་སྐྲག་སྐྱེས་
ཤེས་ན་ཅི་མ་རུང༌། ཕར་བལྟས་ཚོད་ལ་འདིར་ཡང་འཇིགས་སྐྲག་སྐྱེས་ཤེས་རྒྱུ་
མ་རེད” ཅེས་ཟེར།
ནམ་གུང་སླེབས་ལ་ཉེ་དུས། ཁོས་མེ་ཤུགས་ཇེ་ཆེ་ཡོང་ཕྱིར་མེ་ལ་ཕུ་
འདེབས་བཞིན་པའི་སྐབས། གློ་བར་དུ་ཁང་པའི་གྲུ་ཟུར་ཞིག་ནས་“ཨ་ཆུ་ཆུ།
ང་ཚོ་འཁྱག་གི་འདུག”ཅེས་སྒྲ་ཞིག་གྲགས་པས། ཕོ་གསར་དེས་སྐད་གསང་
མཐོན་པོའི་ངང་“་གླེན་པ་ཚོ། སྐད་རྒྱག་རྒྱུ་ཅི་ཡོད། ངོ་མ་འཁྱག་ན་མེའི་འགྲམ་
དུ་ཤོག”ཅེས་བཤད་མ་ཐག་བྱི་ལ་ནག་པོ་གཉིས་མཆོང་ཐེངས་གཅིག་གིས་
ཁོའི་འགྲམ་དུ་བསྡད་ནས་མིག་གཉིས་འོད་ཆེམ་ཆེམ་བྱས་ཏེ་ཁོ་ལ་བལྟས།
ཅུང་ཙམ་འགོར་རྗེས། ཁོ་ཚོའི་ལུས་དྲོས། ཡང་བསྐྱར་“གྲོགས་པོ། ང་ཚོ་
ཏག་སེ་རྩེད་ན་ཅི་འདྲ་རེད”ཟེར་བར་ཕོ་གསར་དེས་“དེ་རྩེད་ན་ཆོག ཡིན་
ནའང་། སྔོན་ལ་ཁྱེད་ཚོའི་སྡེར་མོ་ང་ལ་སྟོན་ཅིག”ཟེར། བྱོལ་སོང་དེ་གཉིས་
ཀྱིས་རྐང་པའི་སྡེར་མོ་བསྲིངས། ཕོ་གསར་གྱིས་སླར་ཡང་“ཨ་ཡ། སྡེར་མོ་རིང་
པོ་འདུག ཅུང་ཙམ་སྒུག་དང༌། ངས་ཁྱེད་གཉིས་ཀྱི་སྡེར་མོ་འབྲེག་དགོས”ཞེས་
བཤད་དེ་ཁོ་གཉིས་ཀྱི་མཇིང་པ་ནས་བཙིར་ཞོར་གཞོག་སྟེགས་སུ་བཞག་སྟེ་
སྡེར་མོ་བྲེགས།
ཁོས་་ངས་ཁྱེད་ཚོར་ལྟ་ཡག་བྱེད་དུས། ཁྱེད་ཚོ་དང་མཉམ་དུ་ཏག་སེ་རྩེ་
འདོད་མི་འདུག”ཅེས་བཤད་དེ་བྱི་ལ་ནག་པོ་དེ་གཉིས་བསད་ནས་ཆུ་རྫིང་
ནང་འཕངས། ཁོས་བྱི་ལ་གཉིས་བསད་ཚར་རྗེས་མེ་འགྲམ་དུ་བསྡད། སླར་
ཡང་ཁང་པའི་གྲུ་ཟུར་སོ་སོ་ནས་བྱི་ལ་ནག་པོ་དང་ཁྱི་ནག་པོ་གྲངས་ལས་
འདས་པ་ཐོན་ཡོང༌། ལུས་ཡོངས་རྫོགས་འཚིག་ནས་དམར་པོ་གྱུར་པའི་ལྕགས་
ཐག་གིས་གཡོགས་འདུག་ལ་ཇེ་མང་ནས་ཇེ་མང་དུ་སོང་ཏེ་ཕལ་ཆེར་ཁོ་
འདུག་གནས་མེད་པ་བཟོས། བྱོལ་སོང་དེ་ཚོས་སྐད་ངན་སྒྲོག་བཞིན་མེ་འགྲམ་
ཉེ་བར་བཅར་ཏེ་མེ་གསོད་པར་བརྩམས།
ཕོ་གསར་དེས་སྔོན་ལ་མིག་ཅེ་རེར་བལྟས་པ་དང། དེ་ནས་ཁོའི་སེམས་
ཁམས་དཀྲུགས་དྲགས་པས་གཞོག་གྲི་ལག་ཏུ་བཟུང་ནས་སྐད་ཆེན་པོས་ཕར་
སོང་། སྐྱག་གཟན་ཁྱོད་ཚོ”ཟེར་བ་དང་ཆབས་ཅིག་གྲི་གཡུག བྱི་ལ་དང་ཁྱི་
ཁྱུ་གཅིག་མྱུར་མོར་བྲོས་སོང་། ཁག་ཅིག་གྲིས་གཏུབ་ནས་བསད་སོང་ལ་ཕྱིའི་
ཆུ་རྫིང་ནང་འཕངས་པ་དང་ཕྱིར་ཁང་པའི་ནང་དུ་ལོག་སྟེ་མེ་ལ་ཕུ་བཏབ་
ནས་ལུས་དྲོད་རྒྱས་པར་བྱས། ཁོ་དེ་ལྟར་བསྡད་ཀྱིན་བསྡད་ཀྱིན་མིག་རིམ་
བཞིན་ཕྱེ་མི་ཐུབ་པར་གྱུར། ཁོ་དངོས་གནས་གཉིད་ཤོར་གྲབས་འདུག སྐབས་
དེར་ཁོས་ཕྱིར་ལྟས་བྱས་པས་ཁང་པའི་གྲུ་ཟུར་ཞིག་ཏུ་མལ་ཁྲི་ཆེན་པོ་ཞིག་
ཡར་བསླངས་ནས་ཡོད་པ་མཐོང་།
ཁོས་་ཏག་ཏག་ངས་བེད་སྤྱོད་བཏང་ཆོག”ཟེར་ཞོར་དེ་མུར་མལ་ཁྲིའི་
སྟེང་ཉལ་དུ་སོང་། ཁོ་མིག་བཙུམ་རྩིས་བྱེད་སྐབས། མལ་ཁྲི་དེ་རང་ཤུགས་
ཀྱིས་འགུལ་བྱུང་ལ་དེ་མ་ཐག་རླངས་འཁོར་ཞིག་དང་འདྲ་བར། ཕོ་བྲང་གི་
ཕྱོགས་མཚམས་ཀུན་དུ་རྒྱུགས། ཁོས་་ཡག་པོ་འདུག ཡག་པོ་འདུག ད་དུང་
ཤུགས་ཅུང་ཙམ་སྣོན་དང་”ཟེར། མལ་ཁྲི་དེ་རྟ་མཆོག་དྲུག་གིས་དྲུད་འགྲོ་བ་
ཇི་བཞིན་མདུན་དུ་རྒྱུགས། སྒོ་ཆེན་རེ་རེ་བརྒྱུད་ནས་སྐས་ལས་བབས། གློ་བུར་
དུ་སྒྲ་ཆེན་ཞིག་གྲགས་པ་དང་མལ་ཁྲི་རྒྱུག་བཞིན་རྒྱུག་བཞིན་མགོ་རྟིང་བརྗེས།
ཕོ་གསར་དེ་རི་རྒྱལ་ལྷུན་པོའི་འོག་ཏུ་བཅུག་པ་ལྟར་དུ་བྱས། འོན་ཀྱང་ཁོས་
མྱུར་མོར་ཉལ་ཆས་དང་སྔས་མགོ་སྟེང་དུ་བླངས་ནས་ཕྱིར་ཐོན་ཏེ་མེ་ཕུང་
འགྲམ་དུ་ཉལ་ཏེ་གཉིད།
ཕྱི་ཉིན་སྔ་དྲོ་རྒྱལ་པོས་ཕོ་གསར་ཐང་དུ་ཉལ་ཡོད་པ་མཐོང་དུས་གདོན་
འདྲེས་བསད་པ་རེད་བསམ་ནས་དབུགས་རིང་འཐེན་ཞོར“དཔའ་ཉམས་
ལྡན་པའི་ཕོ་གསར་འདི་ཤི་བ་སྔ་དྲགས་སོང་། ཡིད་ཕངས་པ་ལ”ཟེར་བ་ཕོ་
གསར་གྱིས་ཐོས་པས་ཡར་ལངས་ཏེ་་ད་དུང་དེ་འདྲའི་ཚབས་ཆེན་ཞིག་མ་
རེད”ཅེས་ཟེར། རྒྱལ་པོས་སྐྲག་སྣང་དང་དགའ་སྣང་འདྲེས་མའི་ངང་ཁོ་ལ་
གནས་ཚུལ་ཅི་ཡིན་དྲིས། ཁོས་“་བཟང་པོ་འདུག བཟང་པོ་འདུག མཚན་དང་
པོ་འདས་སོང་།མཚན་གཉིས་པའང་སྐྱོན་ཡོད་མི་སྲིད”ཅེས་ལན་བཏབ།
ཕོ་གསར་མགྲོན་ཁང་དུ་ལོག སྦྱིན་བདག་སྐྲག་ནས་མིག་ཆེས་ཆེར་
གདངས་ཏེ་བལྟས། ཁོས“ངས་ད་དུང་ཁྱོད་དང་གསོན་འཕྲད་ཡོང་བ་ཡིད་
ལའང་དྲན་མ་མྱོང༌། ད་ཁྱོད་ཀྱིས་འཇིགས་སྐྲག་ཤེས་སོང་ངམ”ཞེས་དྲིས། ཕོ་
གསར་གྱིས་“ཤེས་མ་སོང་། ཡོད་ཚད་སྟོང་ཟད་རེད། དོན་དམ་སུ་ཞིག་གིས་ང་
ལ་ཇི་ལྟར་བྱེད་དགོས་པ་བཤད་ན་ཅི་འདྲའི་བཟང་ཨང་”ཞེས་ཟེར།
མཚན་གཉིས་པར་ཁོ་ཡང་བསྐྱར་ཕོ་བྲང་རྙིང་བ་དེར་སོང་། མེ་ཕུང་
འགྲམ་དུ་བསྡད་དེ་རང་གི་དབྱངས་རྟ་རྙིང་པ་དེ་བླངས། “ངས་འཇིགས་སྐྲག་
ཤེས་པར་སྨོན། རེ་བར…………” ནམ་ཕྱེད་སླེབས་དུས་གློ་བུར་དུ་ཧྲག་ཧྲག་གི་
སྒྲ་ཞིག་ཐོས། ཐོག་མར་སྒྲ་དམའ་ལ་རིམ་བཞིན་ཇེ་ཆེར་སོང་། དེ་རྗེས་ཅུང་
ལྷིང་འཇགས་སུ་སོང་། མཐར་སྐད་སྒྲ་ཆེན་པོ་ཞིག་དང་ལྷན་དུ་དུ་ཁུང་ལས་མི་
གཟུགས་ཕྱེད་ཀ་ཅན་ཞིག་མར་བབས། མཆོངས་ཐེངས་ཤིག་གིས་ཕོ་གསར་གྱི་
མདུན་དུ་སླེབས།
ཁོས་“ཨ་ཁ། དེ་འདྲ་ཡིན་མི་སྲིད་ད་དུང་ཕྱེད་ཀ་ཡོད་ངེས”ཞེས་ཁ་ནས་
ཤོར་མ་ཐག་སྒྲ་སྦྲགས་མ་དེ་ཡང་བསྐྱར་གྲགས། སྨྱོ་ཧམ་ཆེ་བའི་སྒྲ་དེ་དང་ལྷན་
དུ་གཟུགས་ཕུང་ཕྱེད་ཀ་དེ་མར་ཟགས་བྱུང་། ཕོ་གསར་གྱིས“སྒུག་ཙམ་གྱིས་
དང༌། ངས་མེ་ལྕེ་ཇེ་ཆེར་བཏང་ཆོག”ཟེར།
ཁོས་མེ་ལ་ཕུ་བཏབ་ནས་ཁ་ཕྱིར་བསྐོར་བ་ན། གཟུགས་ཕྱེད་དེ་གཉིས་
གཅིག་ཏུ་འདྲེས་ནས་གཏུམ་དྲག་ཆེ་ཞིང་འཇིགས་སུ་རུང་བའི་མི་ཞིག་ཏུ་
གྱུར་འདུག་ལ། ཁོའི་སྡོད་ས་ཡང་འཕྲོག ཁོས་་ང་ཚོས་འདི་འདྲའི་རོལ་རྩེད་
ཞིག་རྩེས་མ་མྱོང་། རྐུབ་སྟེགས་འདི་ངའི་ཡིན”ཟེར འཇིགས་སུ་རུང་བའི་
མི་དེས་ཁོ་རང་འདི་ལས་ཕྱིར་ཕུད་བསམ་མོད། འོན་ཀྱང་ཕོ་གསར་གྱིས་དེ་
ལྟར་བྱེད་ག་ལ་འདོད། སྟོབས་ཤུགས་ཡོད་ཚད་ཀྱིས་ཁོ་ཕར་ཕུད་དེ་སླར་ཡང་
རང་གི་འདུག་སར་བསྡད། དེ་རྗེས་དུ་ཁུང་ལས་མི་ཆེན་མང་པོ་གཅིག་འཕྲོར་
གཅིག་མཐུད་ཀྱིས་ལྷུང་འོང་། ཁོ་ཚོས་རུས་རྐང་དགུ་དང་མགོ་སྐོགས་གཉིས་
ཁྱེར་ཡོང་ནས་རྐང་གྲུག་རྩེད་རྩེད་བྱས།
ཕོ་གསར་གྱིས་མཐོང་མ་ཐག་དགའ་སྤྲོ་སྐྱེས་ཏེ་“ཨ་རོག ངས་ཀྱང་རོལ་
རྩེད་བྱས་ན་ཆོག་གམ”ཟེར་བར“ཁྱོད་ལ་སྒོར་མོ་ཡོད་ན་ཆོག”ཟེར། ཁོས“སྒོར་
མོ་མང་པོ་ཡོད། འོན་ཀྱང་ཁྱོད་ཚོའི་རྐང་གྲུག་དེ་དེ་འདྲའི་ཟླུམ་པོ་ཞིག་མ་
རེད”ཟེར་ཞོར་ཁོས་མགོ་སྐོགས་དེ་བཟུང་ནས་ཟླུམ་པོར་བཅོས། ཁོས“ད་རེད།
ད་རྐང་གྲུག་འདི་རྩེད་ན་ཧ་ཅང་བདེ་མོ་རེད། ཧ་ཧ། སྐྱིད་པོ་འདུག”ཟེར། ཕོ་
གསར་དེ་ཁོ་ཚོ་དང་འགྲོགས་ནས་རྩེད་མོ་རྩེས། ཁོའི་སྒོར་མོ་འགའ་ཡང་ཤོར་༠
སོང༌། ཡིན་ནའང་། ནམ་གུང་ཆུ་ཚོད་བཅུ་གཉིས་ལ་ཐོན་དུས་མིག་མདུན་གྱི་
ཡོད་ཚད་གར་སོང་ཆ་མེད་དུ་གྱུར། ཁོ་རང་ཉལ་ནས་རྨི་ལམ་གྱི་ཞིང་ཁམས་
སུ་མྱུལ།
སང་ཉིན་སྔ་དྲོ་རྒྱལ་པོ་གྲགས་འགུལ་ཅི་བྱུང་ལ་ལྟ་རུ་སླེབས། རྒྱལ་
པོས་“མདང་དགོང་ཁྱོད་ཅི་འདྲ་བྱུང་”ཞེས་དྲིས། ཁོས“ང་ཚོས་རྐང་གྲུག་རྩེས་
པ་ཡིན། ངས་སྒོར་འགའ་ཤོར་སོང་”ཟེར། རྒྱལ་པོས“ཅི་ཞིག ཁྱོད་འཇིགས་
སྐྲག་མི་སྐྱེས་སམ”ཞེས་དྲིས། ཁོས་“ང་རྩེད་མོ་རྩེས་ནས་ཧ་ཅང་སྐྱིད་བྱུང་། ངས་
འཇིགས་སྐྲག་ཅེས་པ་ཤེས་ན་ཅི་མ་རུང་”ཟེར།
ཉིན་གསུམ་པའི་དགོང་མོར། ཁོ་རང་ཡང་བསྐྱར་རྐུབ་སྟེགས་སྟེང་ལ་
བསྡད་དེ་སུན་སྣང་མེད་པར“གལ་ཏེ་ངས་འཇིགས་སྐྲག་སྐྱེས་ཤེས་ན་ཅི་མི་
རུང་”ཞེས་ཆིག་ལབ་རྒྱག་བཞིན་བསྡད།
ནམ་གུང་དུས་སུ་མི་ཆེན་དྲུག་གིས་རོ་སྒམ་ཞིག་འཁུར་ནས་ཡོང་། ཁོ་
མཐོང་རྗེས“ཧ་ཧ། ཕ་གི་ནི་ཉིན་འགའི་སྔོན་ཤི་སོང་བའི་ངའི་མ་སྤུན་ནུ་བོ་
རེད”ཟེར་ཞོར་མཛུབ་བརྡ་སྟོན་པ་མ་ཟད་“མ་སྤུན་ནུ་བོ། ཚུར་ཤོག ཚུར་
ཤོག”ཅེས་བོས། མི་ཆེན་དེ་དག་གིས་རོ་སྒམ་དེ་ས་ལ་བཞག། ཁོ་ཕར་སོང་སྟེ་
ཁ་ཕྱེ་ནས་ལྟ་དུས་བེམ་རོ་ཞིག་ལས་མེད། ཁོས་བེམ་རོ་དེ་ལག་པས་རེག་ཙམ་
བྱེད་སྐབས་འཁྱགས་དར་དང་མཚུངས། ཁོས“སྒུག་ཙམ་གནང་དང་། ངས་
ཁྱོད་དྲོད་སྐྱེས་སུ་འཇུག”ཟེར་ཞོར་ཁོ་མེའི་འགྲམ་དུ་སོང་ནས་རང་གི་ལག་པ་
ཚ་པོ་བཟོས་རྗེས་བེམ་པོའི་གདོང་ལ་རེག བེམ་རོ་སྔར་བཞིན་གྲང་མོར་གནས།
ཁོས་ཐད་ཀར་བེམ་རོ་བཀྱག་ཡོང་ནས་ཁོ་རང་མེ་འགྲམ་དུ་བསྡད་དེ་བེམ་
པོ་རང་གི་པང་དུ་བླངས་པ་མ་ཟད་ལག་པ་ཕུར་ཕུར་བྱས་ཏེ་ཁྲག་རྒྱུན་ཡང་
བསྐྱར་འཁོར་བསྐྱོད་ཡོང་བ་བྱེད་བསམ།
ཐབས་འདི་ཚང་མས་ཕན་མ་ཐོགས་པས། ཁོས་མི་གཉིས་མཉམ་དུ་ཉལ་
ན་གསོན་ཐུབ་པའང་ཡོང་སྲིད་སྙམ་སྟེ། བེམ་རོ་མལ་ཁྲིའི་སྟེང་དུ་བཞག་ནས་
ཉལ་ཆས་བཀབ། ཁོ་རང་གམ་དུ་ཉལ། ཡུད་ཙམ་འགོར་རྗེས་ཤི་བོ་དེའི་ལུས་
ལ་དྲོད་རྒྱས་ཤིང་འགུལ་ཐུབ་པར་གྱུར།
དེ་ནས་ཕོ་གསར་གྱིས་“ཁྱོས་ལྟོས་དང་། མ་སྤུན་ནུ་བོ། ངས་ཁྱོད་ཀྱི་ལུས་
དྲོད་རྒྱས་པར་བྱས་པ་མིན་ནམ།” ཟེར་བར་བེམ་རོ་ཧར་གྱིས་ལངས་ཏེ་་ད་
ངས་ཁྱོད་གསོད་རྒྱུ་ཡིན”ཟེར། ཁོས་“ཁྱོད་ཀྱིས་ང་ལ་དྲིན་ལན་དེ་ལྟར་མཇལ་
ལམ། ངས་ཁྱོད་མྱུར་མོར་རོ་སྒམ་དུ་འཇུག”ཅེས་བཤད་ཞོར་དུ་ཤི་འདྲེ་དེ་ཡར་
བཀྱག་སྟེ་རོ་སྒམ་ནང་དུ་འཕངས་ཤིང་སྒམ་ཁ་བརྒྱབ། མི་རྩལ་ཆེན་དྲུག་པོ་དེ་
ཡང་ནང་དུ་ཡོང་ནས་རོ་སྒམ་འཁུར་ཏེ་བུད་སོང༌།
ཕོ་གསར་གྱིས་་ང་ད་དུང་སྐྲག་མེད། འདི་རུ་ངའི་མི་ཚེ་གང་པོར་འཇིགས་
སྐྲག་སྐྱེ་ཤེས་མ་བྱུང་”ཟེར། སྐབས་དེར་མི་ཞིག་ནང་དུ་འཛུལ་ཡོང་། ཁོ་ད་
ལྟའི་མི་དེ་ཚོ་ལས་ཀྱང་གཟུགས་ཆེ་ལ་འཇིགས་སུ་རུང་། འོན་ཀྱང་། ཁོ་རྒས་
ནས་སྨ་ར་དཀར་པོ་རིང་པོ་ཞིག་སྐྱེས་འདུག ཁོས་་ཁོ་རེ། སྐྱག་ཕྲུག་ངས་ཁྱོད་
ལ་མྱུར་མོར་འཇིགས་སྐྲག་སྐྱེས་ཤེས་སུ་འཇུག རྒྱུ་མཚན་ཁྱོད་ཤི་ཚད་ལ་ཐོན་
སོང་”ཟེར། ཕོ་གསར་གྱིས“དེ་འདྲའི་མགྱོགས་པོ་ཞིག་ག་ལ་ཡོང༌། གལ་སྲིད་ང་
ངོ་མ་ཤི་ཚད་ལ་ཐོན་ཡོད་ན་ངས་ཀྱང་ནུས་ཤུགས་རེ་འདོན་རན་པས། ངས་
ཁྱོད་ད་ལྟ་རང་འཛིན་ཆོག” ཟེར་བར་བདུད་རྒན་དེས“དལ་མོ་བྱོས། དལ་མོ་
བྱོས། ཉོག་གཏམ་མ་བཤད། ང་ལའང་ཁྱོད་དང་འདྲ་བའི་སྟོབས་ཤུགས་ཡོད།
སྟོབས་ཤུགས་ཁྱོད་ལས་ཆེ་ནའང་ཆོག་མོད། ངེད་གཉིས་ཀྱིས་འགྲན་བསྡུར་
བྱེད། གལ་ཏེ། ཁྱོད་ཀྱི་སྟོབས་ཤུགས་ང་ལས་ཆེ་ན་ངས་ཁྱོད་གུ་ཡངས་སུ་བཏང་
ཆོག ཤོགའུ་གཉིས་ཀྱིས་འགྲན་བསྡུར་བྱེད”ཟེར།
དེ་ལྟར་བཤད་རྗེས་ཁོས་ཕོ་གསར་ཁྲིད་དེ་མུན་ནག་གི་ལམ་ཁ་འགའ་
བརྒྱུད་ནས། མགར་པའི་ཐབ་ཀ་ཡོད་ས་ཞིག་ཏུ་སླེབས། སྟ་རེ་ཞིག་བཟུང་ནས་
ཤུགས་ཀྱིས་བརྒྱབ་པ་ལ་ཐོ་གདན་དེ་ས་ནང་དུ་འཛུལ། ཕོ་གསར་གྱིས“ངས་
ཁྱོད་ལས་ལྷག་པ་ཞིག་བཟོ་ཐུབ”ཟེར་ཞོར་ཐོ་གདན་གཞན་ཞིག་གི་མདུན་དུ་
སོང་ཞིང་རྒན་པོ་ཡང་དེའི་འགྲམ་དུ་ཡོང་ནས་བལྟས། སྨ་ར་དཀར་པོ་དེ་ཐུར་
དུ་དཔྱངས། ཕོ་གསར་གྱིས་སྟ་རེ་བཟུང་སྟེ་ཐོ་གདན་གས་འགྲོ་བ་ཞིག་གཞུས་
པས། རྒན་པོའི་སྨ་ར་བར་དུ་འཚང་། ཕོ་གསར་གྱིས“ད་ཁྱོད་བཟུང་སོང་། ཤི་
ལ་ཉེ་བ་དེ་ཁྱོད་ཡིན་པ་ལས་ང་མ་རེད”ཅེས་བཤད་ཞོར་དུ་ལྕགས་ཐུར་ཞིག་
བཟུང་ནས་རྒན་པོ་བརྡུངས། རྒན་པོས་སྨྲེ་ངག་འདོན་བཞིན་ཕོ་གསར་ལ་ཞུ་
བ་བྱས་ཏེ་ཁོ་ལ་རྒྱུ་ནོར་འབོར་ཆེན་སྦྱིན་པར་ཁས་བླངས། ཕོ་གསར་གྱིས་སྟ་རེ་
ཚུར་བླངས་ཏེ་ཁོ་གུ་ཡངས་སུ་བཏང༌།
ཁོས་ཕོ་གསར་ཁྲིད་དེ་ཕོ་བྲང་དུ་ལོག ཁོ་ལ་ས་འོག་མཛོད་ཁང་གི་གསེར་
སྒམ་གསུམ་བསྟན་ཏེ་“སྒམ་གཅིག་དབུལ་བོ་ཚོར་སྦྱིན། སྒམ་གཞན་དེ་དེ་རྒྱལ་
པོའི་ཡིན། སྒམ་གསུམ་པ་དེ་ཁྱོད་ཀྱི་ཡིན”ཟེར། སྐབས་དེར་ཆུ་ཚོད་བཅུ་གཉིས་
སླེབས་པའི་ཅོང་སྒྲ་གྲག འདྲེ་རྒན་མཐོང་རྒྱུ་མེད་པར་གྱུར་པ་དང་། ཕོ་གསར་
གཅིག་པུར་མུན་ནག་ནང་ལུས། ཁོས་“་ང་རང་གིས་ལམ་བཙལ་ཏེ་ཕྱིར་འགྲོ་
དགོས།”ཟེར་ཞོར་དུ་ཕྱོགས་བཞིར་རེག དངོས་གནས་ཕྱིར་ཁང་པའི་ནང་འགྲོ་
བའི་ལམ་རྙེད་སོང་། ཁོ་ཡང་ཁང་པའི་ནང་གི་མེ་ཕུང་འགྲམ་ནས་གཉིད་དུ་
ཡུར་སོང་།
ཉིན་གཉིས་པའི་སྔ་དྲོ་རྒྱལ་པོ་ཡོང་ནས་ཁོ་ལ་་ད་ཁྱོད་ཀྱིས་འཇིགས་སྐྲག་
ཤེས་སོང་ངམ”ཞེས་དྲིས་པར། ཁོས“ཤེས་མ་སོང༌། འཇིགས་སྐྲག་ཅེས་པ་ཡང་
སྙིང་གང་འདྲ་ཞིག་རེད། ངའི་ཤི་ཟིན་པའི་མ་སྤུན་ནུ་བོ་སླེབས་བྱུང་། རྒན་པོ་
སྨ་ར་དཀར་པོ་ཅན་ཞིག་ཀྱང་ཡོང་ནས་ང་རང་ས་འོག་ལ་ཁྲིད་དེ་གསེར་ལ་
བལྟ་རུ་བཅུག ཡིན་ནའང༌། མི་སུས་ཀྱང་ང་ལ་འཇིགས་སྐྲག་ཅེས་པ་གང་འདྲ་
ཞིག་ཡིན་པ་མ་བཤད”ཟེར་བ་རྒྱལ་པོས་ཐོས་རྗེས་ཁོ་ལ“ཁྱོད་ཀྱིས་ཕོ་བྲང་
ནང་གི་གདོན་འདྲེ་མེད་པར་བཟོས་པས་བདག་གི་བུ་མོ་ཆུང་མར་བསུས་ན་
འོས”ཞེས་བརྗོད། ཁོས“དེ་དཔེར་མི་སྲིད་པའི་ཡག་པོ་བྱུང་། འོན་ཀྱང་། ངས་
ད་དུང་འཇིགས་སྐྲག་ཅེས་པའི་དོན་གོ་བར་མི་འདུག”ཟེར།
གསེར་བླངས་ནས་གཉེན་སྟོན་ཡང་བྱས། གཞོན་ནུ་མག་གསར་དེ་རང་གི་
ཆུང་མ་ལ་ཧ་ཅང་དགའ་ལ་འཚོ་བ་ཅི་ཙམ་སྐྱིད་ཀྱང་རྒྱུན་པར་“གལ་ཏེ་ངས་
འཇིགས་སྐྲག་སྐྱེས་ཤེས་ན་ཅི་མ་རུང་། གལ་ཏེ་ངས་འཇིགས་སྐྲག་སྐྱེས་ཤེས་ན་
ཅི་མ་རུང”ཞེས་སྨྲ་བར་བྱེད་པས་ཁོའི་ཆུང་མའང་སུན་སྣང་སྐྱེས། མོའི་གཡོག་
མོས་མོ་ལ“ངས་ཐབས་བཀོད་ཅིག་བཙལ་ཡོད། ཁོས་འཇིགས་སྐྲག་ཤེས་རྒྱུར་
ཁག་ཐེག་བྱེད་ཐུབ”ཅེས་བཤད་ཚར་རྗེས་མེ་ཏོག་ར་བའི་ཆུ་འགྲམ་དུ་སོང་སྟེ་
མི་མངགས་ནས་ཉ་ཟོམ་གང་འཛིན་དུ་བཅུག ནམ་གུང་དུ་གཞོན་ནུ་མག་པ་
གཉིད་དུ་ཡུར་འདུག བཙུན་མོས་ཁོའི་ཉལ་ཆས་བླངས་ཏེ་ཆུ་འཁྱགས་དང་
ཉ་ཟོམ་གང་པོ་ཁོའི་ལུས་སྟེང་དུ་བླུགས། ཉ་ཕྲུག་ཆུང་ཆུང་རྣམས་ཁོའི་ལུས་
སྟེང་ནས་ཕར་ལྡིང་ཚུར་ལྡིང་བྱེད། ཁོ་གློ་བར་དུ་སྐྲག་ནས་གཉིད་སད་དེ་སྐད་
རྒྱབ“ཨ་ཡ་ཡ། འཇིགས་སུ་རུང་བ་ལ། འཇིགས་སུ་རུང་བ་ལ། སྙིང་ཉེ་ལགས།
རེད་ཡ། ད་ནི་ངས་འཇིགས་སྐྲག་ཅེས་པའི་དོན་གོ་སོང་”ཟེར།

བློ་དཀར་གཞུང་དྲང་གི་ཡུའེ་ཧན།

ཀི་ལིན་གཅེན་གཅུང་གིས་བརྩམས། གཅོད་པ་རྒྱལ་གྱིས་བསྒྱུར།
གནའ་སྔ་མོར། ས་ཆ་ཞིག་ན་རྒྱལ་པོ་རྒན་པ་ཞིག་ཡོད་པ་དེར་ནད་ཅིག་
བྱུང་སྟེ་ཉལ་སར་ལྷུང་། ཁོས་སེམས་ལ་རང་ཉིད་ད་ལྟ་ཕལ་ཆེར་གདུང་ཁྲིའི་
སྟེང་དུ་ཉལ་འདུག་བསམས་ནས་བཀའ་གནང་སྟེ། བློ་དཀར་གཞུང་དྲང་གི་
ཡུའེ་ཧན་འབོད་དུ་བཅུགཡུའེ་ཧན་ནི་ཁོ་རང་ཆེས་སྙིང་ནས་དགའ་བའི་བློན་
པོ་ཡིན། རྒྱུ་མཚན་ནི་ཁོ་རང་མི་ཚེ་གང་པོ་རྒྱལ་པོར་བསམ་པ་རྣམ་དག་ཡིན་
པས་ཁོའི་མིང་ལ་ཡང་དེ་ལྟར་ཐོགས།
ཡུའེ་ཧན་ཐོན་ཏེ་རྒྱལ་པོའི་ཉལ་ཁྲིའི་མདུན་དུ་བསྡད། རྒྱལ་པོས་ཁོ་ལ“བློ་
དཀར་གཞུང་དྲང་གི་ཡུའེ་ཧན་ལགས། ང་མི་འགྱངས་པར་འཆི་རྒྱུ་རེད། ཡིན་
ཡང་ད་ལྟ་ང་ལ་སེམས་ཁུར་བྱེད་ས་ཉག་ཅིག་ཡོད་པ་ནི་ངའི་བུ་དེ་ཡིན། ཁོ་ད་
དུང་ལོ་ན་གཞོན་པས་ནམ་རྒྱུན་བྱ་བར་འཕྲད་དུས་ཇི་ལྟར་བསྒྲུབ་པ་མི་ཤེས།
དེ་བས། གལ་ཏེ་ཁྱོད་རང་ཁོའི་ཕ་ཡར་བྱས་ཏེ་ལེགས་པར་བསྐྱང་རྒྱུ་ང་ལ་ཁས་
ལེན་མ་བྱས་ན། ང་ཤི་རུང་མིག་བཙུམ་ཐབས་མེད”ཅེས་བཤད། ཡུའེ་ཧན་གྱིས་
མྱུར་དུ་རྒྱལ་པོ་ལ་་རྒྱལ་པོ་ལགས། ང་གཏན་ནས་ཁོ་དང་ཁ་མི་འབྲལ་ལ། བློན་
ངའི་རང་སྲོག་བློས་གཏོང་དགོས་རུང་ལྷག་བསམ་རྣམ་དག་གིས་ཁོ་ལ་ཞབས་
ཞུ་བསྒྲུབ་ཁོ་ཐག་ཡིན་”ཞེས་བཤད།
རྒྱལ་པོས་སྐད་ཆ་དེ་ཐོས་རྗེས“་དེ་འདྲ་ཞིག་ཡིན་ན་ང་རང་སེམས་བདེ་
མོའི་ངང་སོང་ཆོག”ཟེར། ཅུང་ཙམ་འགོར་རྗེས་ཁོས་མུ་མཐུད་དུ་བཤད་རྒྱུར།
“ང་ཤི་བའི་རྗེས་སུ་ཁྱོད་ཀྱིས་ཁོ་ཁྲིད་དེ་ཕོ་བྲང་ཡོངས་ལ་ལྟ་རུ་ཆུགས།
བྲང་ནང་གི་ཁང་མིག་ཡོད་ཚད་དང་། ཚོམས་ཆེན། མཛོད་ཁང་། དེར་མ་ཟད་
ད་དུང་མཛོད་ཁང་ནང་དུ་ཡོད་པའི་རིན་པོ་ཆེ་ཡོངས་ལ་བལྟ་རུ་ཆུགས། འོན་
ཀྱང་ཁྱམས་རིང་གི་སྣེ་མོའི་ཆེས་མཐའ་མཇུག་གི་ཁང་མིག་དེར་གཏན་ནས་
བལྟ་རུ་འཇུག་མི་རུང་། རྒྱུ་མཚན་དེའི་ནང་དུ་ཅིན་བོའུ་ཀོང་ཇོའི་འཇིམ་
བརྙན་ཡོད་ལ།ཁོས་འཇིམ་བརྙན་དེ་མཐོང་ཚེ་ཤུགས་དྲག་པོའི་བརྩེ་དུང་དང་
དགའ་སྤྲོ་ཚད་མེད་སྐྱེས་ནས་མགོ་ཡུ་འཁོར་ཏེ་དྲན་མེད་དུ་བརྒྱལ་འགྲོ་བས།
ཁྱོད་ཀྱིས་ཁོ་ལ་མོའི་ཆེད་དུ་ཉེན་ཁ་དེ་འདྲ་ཞིག་བརྒྱུད་དུ་འཇུག་མི་རུང་བ་
དང་། གནས་ཚུལ་དེ་འདྲ་འབྱུང་བར་སྔོན་ནས་དོགས་ཟོན་བྱ་དགོས”ཞེས་
བཤད། ཡུའེ་ཧན་གྱིས་ཡང་བསྐྱར་རྒྱལ་པོ་ལ་ཁས་ལེན་བྱས་པས་ཁོའི་སེམས་
བདེ་བའི་ཚུལ་གྱིས་ཁ་མ་གྲགས་པར་སྔས་མགོའི་སྟེང་དུ་མགོ་བོ་འགུལ་ཙམ་
བྱས་ཏེ་བདེ་བར་གཤེགས་སོང་།
ཡབ་རྒྱལ་པོ་དུར་དུ་སྦས་རྗེས་ཡུའེ་ཧན་གྱིས་ལོ་ན་གཞོན་པའི་རྒྱལ་སྲས་
ལ་ཁོས་སྔོན་ཆད་ཡབ་རྒྱལ་པོ་ལ“ངས་ངེས་པར་ཁ་དན་ཚིག་གནས་ཀྱིས་
དམ་བཅའ་བརྩི་སྲུང་བྱ་རྒྱུ་དང་། ཡབ་རྒྱལ་པོ་དང་འདྲ་བར་རང་སྲོག་འདོར་
དགོས་རུང་བློ་དཀར་གཞུང་དྲང་གིས་ཁྱོད་ལ་ཞབས་ཞུ་བསྒྲུབ་ཁོ་ཐག་ཡིན་
པའི་ཁས་ལེན་དམ་བཅའ་བཞག་ཡོད”ཅེས་བཤད།
ཡིད་སྐྱོ་བའི་འཚོ་བ་རིམ་གྱིས་འདས། དེ་ནས་ཡུའེ་ཧན་གྱིས་ལོ་ན་གཞོན་
པའི་རྒྱལ་སྲས་ལ་“ད་ལྟ་ཁྱོད་རང་རྒྱུ་ནོར་ཤུལ་འཛིན་བྱེད་པའི་དུས་ལ་བབ་
ཡོད་པས། ངས་ཁྱོད་ཁྲིད་ནས་ཡབ་རྒྱལ་པོའི་ཕོ་བྲང་ཡོངས་ལ་ལྟ་རུ་འགྲོ”ཞེས་
ལོ་ན་གཞོན་པའི་རྒྱལ་སྲས་དང་མཉམ་དུ་ཕོ་བྲང་གི་གང་སར་སོང་ནས་ཅིན་
བོའུ་ཀོང་ཇོའི་འཇིམ་བརྙན་ཡོད་སའི་ཁང་མིག་དེ་ཁོ་ན་མ་གཏོགས། རིན་
ཆེན་གསེར་དངུལ་དང་མཛེས་སྡུག་ཉམས་དགའ་བའི་ཁང་མིག་ཐམས་ཅད་
ལ་ལྟ་རུ་བཅུག
ཅིན་བོའུ་ཀོང་ཇོའི་འཇིམ་བརྙན་ནི་ཁང་མིག་དེའི་སྒོ་ཕྱེ་མ་ཐག་མིག་
མདུན་དུ་ལྷང་ངེར་མཐོང་ཐུབ་པར་མ་ཟད། འཇིམ་བཟོས་ལག་རྩལ་ཁྱད་
པར་དུ་འཕགས་པས་མིག་གིས་མཐོང་མ་ཐག་ཏུ་མི་གསོན་པོ་ཞིག་གི་སྣང་བ་
སྟེར། འཇིག་རྟེན་འདི་ན་ཕལ་ཆེར་འདི་ལས་མཛེས་ཤིང་ཡིད་དུ་འོང་བ་ཞིག་
དང་ལྟ་ན་སྡུག་པའི་དངོས་པོ་ཞིག་མེད་སྙམ་པའི་བསམ་བློ་ཞིག་ཀྱང་དབང་
མེད་དུ་སྐྱེས་ཡོང་། ཁོ་གཉིས་ཁང་མིག་དེའི་སྒོ་འགྲམ་བརྒྱུད་ནས་འགྲོ་སྐབས་
ལོ་ན་གཞོན་པའི་རྒྱལ་པོས་ཡུའེ་ཧན་ལ“ཁྱོད་ཀྱིས་ད་ལྟའི་བར་དུ་ང་ལ་ཁང་
མིག་འདིའི་ནང་དུ་བལྟ་རུ་མི་འཇུག་པའི་རྒྱུ་མཚན་ཅི་ཡིན”ཞེས་དྲིས་པར།
ཡུའེ་ཧན་གྱིས་འདིའི་ནང་དུ་ཅུང་འཇིགས་ཉམས་ཅན་གྱི་དངོས་པོ་ཞིག་ཡོད་
པས་ལྟ་རུ་མ་བཅུག་པ་ཡིན་ཞེས་བཤད། ཡིན་ནའང་ལོ་ན་གཞོན་པའི་རྒྱལ་
པོས་་ངས་ཁང་མིག་འདི་མ་གཏོགས་ཕོ་བྲང་གི་གང་ཡིན་སར་བལྟས་ཚར་
བས། རེ་བ་ཡིན་ན་ཁང་མིག་འདིའི་ནང་དུའང་ཅི་ཡོད་པར་བལྟ་དགོས།”ཞེས་
བཤད་ཞོར་དུ་སྒོ་ཤུགས་ཀྱིས་ཕར་དེད།
ཡུའེ་ཧན་གྱིས་མྱུར་དུ་ཁོ་ལ་འཐམས་ནས“ཡབ་རྒྱལ་པོ་འཆི་ཁར་ངས་
ཁྱོད་ལ་ཁང་པ་འདིའི་ནང་གི་དངོས་པོར་བལྟ་རུ་མི་འཇུག་ཅེས་ཁས་ལེན་
དམ་བཅའ་བྱས་ཡོད་པས། དེ་ལས་ལྡོག་ན་འུ་གཉིས་ཀར་ཉེན་ཁ་ཚབས་ཆེན་
འབྱུང་ངེས།”ཞེས་བཤད་ནའང་། ཁོས་དེར་མི་ཉན་པར། ཧིན། གལ་ཏེ་ང་
ནང་དུ་མ་སོང་ཚེ་ད་གཟོད་ཉེན་ཚབས་ཆེན་འབྱུང་སྲིད། ཁྱོད་ཀྱིས་ད་ལྟ་སྒོ་
མི་འབྱེད་ན་ང་གཏན་ནས་གནས་འདི་དང་ཁ་མི་འབྲལ། ཡང་ཅིག་བཤད་
ན། ངས་ཁང་མིག་འདིའི་ནང་གི་དངོས་པོ་ཅི་ཡིན་མ་ཤེས་ཚེ་ངའི་སེམས་ཉིན་
མཚན་ཀུན་ལ་བདེ་རུ་འབབ་ཐབས་མེད་ཅེས་བཤད།
དེ་ནས་ཡུའེ་ཧན་གྱིས་དོན་དག་ཚད་འདི་ལ་བསླེབས་ཟིན་པས། ཐབས་
གཞན་ཅི་ཡང་མེད་བསམ་བཞིན་སེམས་སྡུག་གི་ངང་དབུགས་རིང་ཞིག་
འཐེན་ཞོར་དུ་ལྡེ་མིག་མང་པོ་ཞིག་གི་གསེབ་ནས་ཁང་མིག་དེའི་ལྡེ་མིག་
བཙལ་ཏེ་བླངས་པ་དང་། ཁོས་སྒོ་ཕྱེ་མ་ཐག་མྱུར་མོར་སྔོན་ལ་ནང་དུ་སོང་
ནས་རང་གི་ལུས་པོས་འཇིམ་བརྙན་དེ་བཀབ་ནས་རྒྱལ་པོར་མཐོང་དུ་མ་
བཅུག་མོད། འོན་ཀྱང་ཅི་ལ་ཕན། རྒྱལ་པོས་ལུས་པོ་གསེག་སྐེ་ཅུང་བསྲིངས་པ་
ཙམ་གྱིས་གཞོན་ནུ་མའི་འཇིམ་བརྙན་དེ་མཐོང་བྱུང་།འཇིམ་བརྙན་དེའི་ལུས་
ཧྲིལ་པོ་ན་གསེར་མདོག་གི་འོད་ཟེར་དང་རྡོ་རྗེ་ཕ་ལམ་གྱི་འོད་མདངས་རྣམ་
པར་བཀྲ་འདུགལོ་ན་གཞོན་པའི་རྒྱལ་པོ་དེ་རང་དབང་མེད་པར་ཤུགས་དྲག་
པོའི་བརྩེ་དུང་དང་དགའ་བ་ཚད་མེད་སྐྱེས་པའི་དབང་གིས་མགོ་ཡུ་འཁོར་
ནས་དྲན་མེད་དུ་བརྒྱལ་ནས་ས་ལ་འགྱེལ། ཡུའེ་ཧན་གྱིས་མྱུར་མོར་རྒྱལ་སྲས་
པང་དུ་བླངས་ཏེ་ཁོའི་ཉལ་ཁྲིའི་སྟེང་བཞག་རྗེས་སེམས་སྡུག་ཆེན་པོས་“ངས་
ཆག་སྒོ་ཆེན་པོ་བཟོས་སོང་།དཀོན་མཆོག་གིས་མཁྱེན།ད་ངས་ཅི་ཞིག་བྱ”ཞེས་
སྐྲག་སྣང་གིས་ཁ་ནས་སྐད་ཆ་དེ་འདྲ་ཞིག་ཤོར། དེའི་རྗེས་སུ་ཁོས་རྒྱལ་སྲས་
ཀྱི་གདོང་ལ་ཆང་ཐིགས་འགའ་གཏོར་ནས་སད་དུ་བཅུག་པ་དང་། རྒྱལ་པོའི་
དྲན་པ་སོས་རྗེས་ཀྱི་སྐད་ཆ་དང་པོ་ནི་ཨ་ཙི། མཛེས་ཤིང་ཡིད་དུ་འོང་བའི་
འཇིམ་བརྙན་དེ་སུ་རེད”ཅེས་དྲིས་པར། ཡུའེ་ཧན་གྱིས“དེ་ནི་ཅིན་བོའུ་ཀོང་
ཇོ་རེད།”ཅེས་བཤད་མ་ཐག རྒྱལ་པོས་མུ་མཐུད་་ང་རང་མོར་བརྩེ་དུང་ཟབ་མོ་
ཞིག་ཆགས་སོང་བས། གལ་ཏེ་སྡོང་ལོ་ཐམས་ཅད་ལྕེ་བརྒྱར་སྤྲུལ་གྱུར་ནའང་
མོ་ལ་དུངས་པའི་བརྩེ་བ་བརྗོད་མི་ཚར། དེ་བས་ཁོ་མོ་ང་ལ་དབང་བའི་ཆེད་
དུ་ང་རང་གི་སྲོག་འདོར་དགོས་རུང་འགྱོད་པ་མེད། ལྷག་པར་དུ་ཁྱོད་ནི་ང་
ལ་ཆེས་བློ་དཀར་བའི་བློན་པོ་ཡིན་པས། ངེས་པར་དུ་རོགས་བྱས་ཏེ་ཐབས་
བརྒྱ་ཇུས་སྟོང་གིས་ཁོ་མོ་ང་ལ་དབང་ཅི་ཐུབ་བྱ་དགོས”ཞེས་བཤད། ཡུའེ་ཧན་
གྱིས་དུས་ཡུན་རིང་པོ་ཞིག་ལ་བསམ་བློ་བཏང་ཡང་བྱེད་ཐབས་ཤིག་མ་རྙེད།
ཡང་གཅིག་བཤད་ན། ཅིན་བོའུ་ཀོང་ཇོར་སྐུ་དངོས་སུ་མཇལ་རྒྱུ་ནི་ལས་སླ་མོ་
ཞིག་ག་ལ་ཡིན། དེ་ལྟར་ཁོས་ཡུན་རིང་ཞིག་ལ་བསམ་བློ་བཏང་མཐར་རྒྱལ་པོ་
ལ“ཐབས་ཤིག་ཡོད་དེ། ཁོ་མོའི་ཉེ་འཁོར་གྱི་ཅོག་ཙེ་དང་། རྐུབ་སྟེགས། དཀར་
ཡོལ། ཇ་ཕོར་དང་སྡེར་མ་སོགས་ཅ་ལག་སོགས་ཚང་མ་གསེར་ལས་བྱས་པ་
ཡིན་པས། རྒྱལ་པོ་ཁྱོད་ཀྱི་མཛོད་ཁང་དུ་གསེར་ཏུན་ལྔ་ཡོད་པ་ལས་ཏུན་
གཅིག་བླངས་ནས་ཡོ་བྱད་རྣམ་པ་སྣ་ཚོགས་དང༌། ད་དུང་ཁྱད་མཚར་ཅན་གྱི་
རི་དྭགས་དང་འདབ་ཆགས་སྣ་ཚོགས་བཟོས་ཏེ་མཇལ་དུ་སོང་ན་ཁོ་མོ་དགའ་
ཁོ་ཐག་ཡིན། དེ་མ་གཏོགས་ཐབས་གཞན་ཅི་ཡང་མེད་པས། ལས་ཞིག་ཡོད་ན་
ལམ་ཞིག་ཡོད་ནི་རེད། ”ཅེས་བཤད།
དེ་ནས་རྒྱལ་པོས་བཀའ་ཕབ་སྟེ། རྒྱལ་ཁབ་ཡོངས་ཀྱི་གསེར་མགར་ཐམས་
ཅད་བསྡུས་ཏེ། ཉིན་མཚན་མེད་པར་གང་མགྱོགས་ཅི་མྱུར་སྒོས་ལྟ་བས་ཆོག་
མི་ཤེས་པའི་གསེར་གྱི་ཡོ་བྱད་རྣམ་པ་སྣ་ཚོགས་བཟོ་རུ་བཅུག དེའི་རྗེས་ནས་
གསེར་སྤྱད་ཚང་མ་གྲུའི་ནང་དུ་བཞག ཡུའེ་ཧན་དང་རྒྱལ་པོ་གཉིས་ཀྱིས་ཀྱང་
ཚོང་པའི་ལྭ་བ་རེ་གྱོན་ནས་གཞན་གྱིས་ངོ་མི་ཟིན་པར་བྱས།
དེ་ནས་ཁོ་ཚོ་རྒྱ་མཚོ་ཆེན་པོར་བརྒལ་ནས་དུས་ཡུན་ཧ་ཅང་རིང་པོ་ཞིག་
འགོར་རྗེས་ད་གཟོད་ཅིན་བོའུ་ཀོང་ཇོ་སྡོད་སའི་གྲོང་ཁྱེར་དེའི་མཚོ་འགྲམ་
དུ་ཐོན། ཡུའེ་ཧན་གྱིས་རྒྱལ་པོར་གྲུའི་ཐོག་སྒུག་ཏུ་བཅུག་པ་དང་། ཁོས“ངས་
ཀོང་ཇོ་འཁྲིད་འོང་ཐུབ་ནའང་ཐང་། དེ་བས་རྒྱལ་པོ་ཁྱོད་ཀྱིས་གྲུའི་སྟེང་
དུ་གྲ་སྒྲིག་གང་ལེགས་བྱས་ཏེ་ལག་གཡོག་རྣམས་ལ་གསེར་གྱི་ཡོ་བྱད་དག་
གྲལ་དག་པོར་སྒྲིག་ཏུ་འཇུག་པ་དང་། གྲུ་གཟིངས་ཧྲིལ་པོར་མཛེས་རྒྱན་གང་
ལེགས་སྤྲས་ཏེ་སྡོད”ཅེས་བཤད་རྗེས། ཁོས་རང་གི་ཁུག་མའི་ནང་དུ་གསེར་གྱི་
རྒྱན་ཆ་སྣ་ཚོགས་བཅུག་སྟེ། ཐད་ཀར་ཅིན་བོའུ་ཀོང་ཇོའི་ཕོ་བྲང་གི་ཕྱོགས་སུ་
སོང༌།
ཁོ་ཕོ་བྲང་དུ་ཐོན་པ་ན་ཡིད་དུ་འོང་བའི་གཞོན་ནུ་མ་ཞིག་གིས་ཁྲོན་
པ་ཞིག་གི་འགྲམ་ན་གསེར་གྱི་ཟོ་བ་ཆ་གཅིག་གི་ནང་དུ་ཆུ་ལེན་བཞིན་ཡོད་
པ་མཐོང༌། གཞོན་ནུ་མ་དེས་འོད་ལམ་ལམ་དུ་འཚེར་བའི་ཆུ་ཁུར་ནས་འགྲོ་
རྩིས་བྱེད་སྐབས་མདུན་ཕྱོགས་སུ་མི་ཆ་མེད་ཅིག་ཡོད་པ་མཐོང་སྟེ་ཁོ་བོ་སུ་
ཡིན་དྲིས་བྱུང་། དེ་ནས་ཡུའེ་ཧན་གྱིས“ ང་ནི་ཚོང་པ་ཞིག་ཡིན་”ཞེས་བཤད་
ཞོར་དུ་ཁོས་རང་གི་ཁུག་མའི་ཁ་ཕྱེ་ནས་གཞོན་ནུ་མ་དེར་ལྟ་རུ་བཅུག “ཨ་
ཙི། ཇི་འདྲའི་གསེར་སྤྱད་ཡིད་དུ་འོང་བ་དག་དག་རེད། ”ཅེས་བཤད་ཞོར་དུ་
ཆུ་ཟོ་སར་བཞག་ནས་གསེར་གྱི་རྒྱན་ཆ་དེ་དག་ལ་རེ་རེ་བཞིན་ཞིབ་ཏུ་བལྟས།
མཇུག་མཐར་གཞོན་ནུ་མ་དེས་་ངས་གསེར་སྤྱད་འདི་དག་ངེས་པར་ཀོང་ཇོར་
བསྟན་དགོས། ཀོང་ཇོ་ནི་གསེར་གྱིས་བཟོས་པའི་དངོས་པོ་ལ་ཧ་ཅང་དགའ་
བས་འདི་ཚང་མ་ཉོ་ཁོ་ཐག་ཡིན་ནི་རེད”ཅེས་ཡུའེ་ཧན་གྱི་ལག་པར་འཇུས་
ནས་ཀོང་ཇོ་ཡོད་སར་ཁྲིད་སོང་།
མ་གཞི་བུ་མོ་དེ་ནི་ཀོང་ཇོའི་སྐུ་གཡོག་རེད། ཀོང་ཇོས་དངོས་པོ་ལ་བལྟས་
རྗེས་ཤིན་ཏུ་དགའ་སྟེ་་གསེར་སྤྱད་བཟོས་པ་ངོ་མ་ཡག་པོ་འདུག ངས་ཚང་
མ་ཉོ་རྒྱུ་ཡིན”ཞེས་བཤད་པ་ན། ཡུའེ་ཧན་གྱིས་་ང་ནི་ཚོང་པ་ཕྱུག་པོ་ཞིག་
གི་གཡོག་པོ་ཡིན་ལ། ཁྱོད་ལ་བསྟན་པའི་གསེར་སྤྱད་འདི་དག་ངའི་བདག་
པོས་གྲུ་གཟིངས་སྟེང་བཤམས་ཡོད་པ་དང་བསྡུར་ན་དངོས་གནས་མར་གྱི་
ནང་གི་སྤུ་ལྟ་བུ་ཡིན་ལ། ཁོའི་དངོས་པོ་དེ་དག་ནི་གནའ་ནས་ད་ལྟའི་བར་
དུ་ཆེས་མཛེས་ཤིང་སྡུག་ལ་རིན་ཐང་གཞལ་དུ་མེད་པའི་གསེར་གྱི་ཐོན་རྫས་
ངོ་མ་ཡིན”ཞེས་བཤད། དེ་ནས་ཀོང་ཇོས་དེ་འདྲ་ཞིག་ཡིན་ན་དངོས་རྫས་དེ་
དག་གྲུ་ལས་ཕྱིར་ཁྱེར་ཤོག་དང་། ཞེས་བཤད་པ་ན། ཡུའེ་ཧན་གྱིས་་དངོས་
པོ་ཧ་ཅང་མང་བས་དེ་ལྟར་བྱས་ན་ཉིན་འགའི་དུས་ཚོད་དགོས་པར་མ་ཟད།
ཚོམས་ཆེན་ཡང་མང་པོའི་ནང་དུ་འཇོག་དགོས་ལ། ཡང་ཅིག་བཤད་ན། ཁྱོད་
ཀྱི་ཕོ་བྲང་དུ་དེ་འདྲའི་ས་ཆེན་པོ་ཞིག་ཀྱང་མེད”ཅེས་བཤད་མ་ཐག ཁོ་མོའི་
སེམས་སུ་སྔར་ལས་ཀྱང་ཡ་མཚར་ཆེན་པོ་སྐྱེས་ཏེ་དངོས་སུ་སོང་ནས་བལྟ་
འདོད་ཀྱི་འདུན་པ་སྔར་ལས་ཀྱང་ཆེ་རུ་གྱུར་ནས“དེ་འདྲ་ཞིག་ཡིན་ན། ང་
གྲུའི་ཐོག་ཏུ་སོང་ནས་རིན་པོ་ཆེ་དེ་དག་ལ་ཞིབ་མོ་ཞིག་བལྟ་དགོས”ཟེར།
དེ་ནས། ཡུའེ་ཧན་གྱིས་ཀོང་ཇོ་ཁྲིད་དེ་སྤྲོ་སེམས་འཁོལ་བའི་ངང་ནས་ཁོ་
ཚོའི་གྲུ་གཟིངས་ཀྱི་ཕྱོགས་སུ་སོང༌། རྒྱལ་པོས་ཐོག་དང་པོར་ཀོང་ཇོ་དངོས་
སུ་མཐོང་བ་ན། མོ་ནི་འཇིམ་བརྙན་ལས་ཀྱང་ལྡབ་འགྱུར་གྱིས་མཛེས་པ་ཚོར་
བས་དགའ་བས་ཡིད་མྱོས་པར་གྱུར།
རྒྱལ་པོས་ཀོང་ཇོ་ཁྲིད་ནས་གྲུ་ཁང་ནང་དུ་སོང་བ་ན། དེད་དཔོན་ཡུའེ་
ཧན་གྱི་གམ་དུ་བསྡད་ནས་བཀའ་ཕབ་པ་ལྟར་གྲུ་ཁ་དང་བྲལ། ཁོས་“གྲུ་གཡོར་
ཐམས་ཅད་ཡར་འཐེན་ནས་མགྱོགས་མོར་སོང་”ཞེས་སྐད་བརྒྱབ། རྒྱལ་པོས་
སྔར་བཞིན་གྲུ་ཁང་ནང་དུ་གསེར་གྱི་དཀར་ཡོལ་དང་བུམ་པ། སྡེར་མ། འདབ་
ཆགས་དང་རི་དྭགས་བཅས་དཀོན་ཞིང་རྩ་ཆེ་བའི་གསེར་སྤྱད་རེ་རེ་བཞིན་
ཀོང་ཇོ་ལ་གསལ་པོར་སྟོན་གྱིན་ཡོད། ཀོང་ཇོས་གསེར་གྱི་ཉེར་སྤྱད་དེ་དག་
མཐོང་ནས་ཡིད་སེམས་རབ་ཏུ་དགའ་བས་དུས་ཚོད་ག་འདྲ་ཞིག་འགོར་བ་
ཡང་མ་ཤེས་ལ། གྲུ་གཟིངས་སྔ་མོ་ནས་མཚོ་ཁ་དང་བྲལ་ཟིན་པ་དེ་བས་ཀྱང་
མ་ཚོར།
ཀོང་ཇོས་གསེར་སྤྱད་ཐམས་ཅད་ལ་བལྟས་ཚར་ནས་རྒྱལ་པོར་གྱེས་ཕྱག་
བྱས་ཏེ་ཕྱིར་ཕོ་བྲང་དུ་ལོག་རྩིས་བྱས་མོད། འོན་ཀྱང་ཁོ་མོ་གྲུ་གཤོག་འགྲམ་དུ་
ཡོང་ནས་བལྟས་ཚེ། ད་གཟོད་གྲུ་གཟིངས་ནི་སྔ་མོ་ནས་སྐམ་ས་དང་ཁ་བྲལ་ཏེ་
རྒྱ་མཚོ་ཆེན་པོའི་ཀློང་ན་མགྱོགས་མྱུར་གྱིས་རྒྱང་རིང་གི་ཕྱོགས་སུ་སྐྱོད་བཞིན་
ཡོད་པ་ཤེས་པས། ཁ་ནས་རང་དབང་མེད་པར་་གནམ་རྒན་མ། ང་ལ་མགོ་
སྐོར་ཐེབས་སོང་། ང་རང་བཙན་ཁྲིད་ཐེབས་ནས་ཚོང་པ་ཞིག་གི་ལག་ཏུ་ལྷུང་
སོང་བས་ད་ལྟ་ཤི་ན་དགའ”ཞེས་སྐད་བརྒྱབ་པ་ན། རྒྱལ་པོས་མྱུར་དུ་མོའི་
ལག་པར་འཇུས་ཏེ་“ང་རང་ཚོང་པ་མིན། ང་ནི་སྐྱེས་ཁུངས་ཁྱོད་ལས་མི་དམན་
པའི་རྒྱལ་པོ་ཞིག་ཡིན། ངས་ཐབས་ཇུས་འདི་འདྲ་ཞིག་འཐེན་ནས་ཁྱོད་ཁྲིད་
འོང་དོན་ནི་ང་རང་ཁྱེད་ལ་དགའ་དྲགས་པས་ཡིན། ངས་ཐོག་དང་པོར་ཁྱོད་
ཀྱི་འཇིམ་བརྙན་དེ་མཐོང་དུས་ཡིད་སེམས་དགའ་བས་མྱོས་ཏེ་མགོ་ཡུ་འཁོར་
ནས་དྲན་མེད་དུ་བརྒྱལ་སོང་ལ། རང་དབང་མེད་པར་ཁྱོད་ལ་ལྷད་མེད་ཀྱི་
བརྩེ་དུང་ཟབ་མོ་ཞིག་ཆགས་སོང་བས་ཡིན”ཞེས་བཤད། ཅིན་བོའུ་ཀོང་ཇོས་
རྒྱལ་པོའི་སྐད་ཆ་དེ་དག་ལ་ཉན་རྗེས། ད་གཟོད་སེམས་ཅུང་བདེ་ལ་བབས་
པར་མ་ཟད་རིམ་གྱིས་རྒྱལ་པོའི་ཕྱོགས་ལ་ཡིད་ཆགས་ནས། མཇུག་མཐར་ཁོ་
མོ་བློ་མོས་ཡིད་མཐུན་གྱིས་རྒྱལ་པོའི་བཙུན་མོ་བྱ་རྒྱུར་འཐད་པ་བྱུང་།
འོན་ཀྱང་། ཁོ་ཚོ་མུ་མཐུད་དུ་རྒྱ་མཚོ་ཆེན་པོའི་སྟེང་མདུན་དུ་སྐྱོད་པའི་
སྐབས་སུ་དོན་དག་འདི་འདྲ་ཞིག་བྱུང་སོང་།ཡུའེ་ཧན་གྱིས་གྲུ་མགོ་ན་སྒྲ་སྙན་
གཏོང་བའི་སྐབས་སུ་གློ་བུར་ནམ་མཁའ་ན་ཁྭ་ཏ་གསུམ་འཕུར་འགྲོ་བ་མཐོང་
བ་དང་། ཁོས་འདབ་ཆགས་ཀྱི་སྐད་ཆ་གོ་ཐུབ་པས་སྒྲ་སྙན་གཏོང་མཚམས་
བཞག་སྟེ། རྣམ་ཤེས་གཏད་དེ་ཁྭ་ཏ་དེ་གསུམ་གྱི་ཁ་བརྡ་ལ་ཉན་པ་ན། ཁྭ་ཏ་
ཀ་བས“་ཁོས་ཅིན་བོའུ་ཀོང་ཇོ་ཁྲིད་ནས་བུད་ཐལ”ཞེས་སྐད་སྒྲོག་པ་ན། ཁྭ་ཏ་
ཁ་བས་རེད་ཡ། འོན་ཀྱང་ཀོང་ཇོ་ད་དུང་ཁོ་ལ་དབང་མིན་མི་ཤེས”དེ་ནས་
ཁྭ་ཏ་ག་བས་རྒྱུ་མཚན་ཅི། མོ་ད་ལྟ་རྒྱལ་པོའི་གྲུ་གཟིངས་ནང་དུ་ཡོད་པ་མ་
ཡིན་ནམ”ཞེས་དྲིས་པར། ཁྭ་ཏ་ཀ་བས་ཡང་བསྐྱར་“གྲུ་གཟིངས་ནང་དུ་ཡོད་
པས་གོ་ཅི་ཞིག་ཆོད། ཁོ་ཚོ་མཚོ་འགྲམ་དུ་ཐོན་དུས་རྟ་རྐྱང་དམར་ཞིག་རྒྱལ་
པོའི་ཕྱོགས་སུ་རྒྱུག་འོང་ལ། ཁོ་ཡང་རང་དབང་མེད་པར་རྟའི་རྒྱབ་ཏུ་ཞོན་
འགྲོ། རྟ་དེས་ཁོ་ཁུར་ཏེ་བྱ་འཕུར་བ་ལྟར་རྒྱུག་འགྲོ་བས་ཁོས་ནམ་ཡང་རང་
གི་ལོ་ན་གཞོན་པའི་ཆུང་མ་དེ་མཐོང་མི་ཐུབ་པར་འགྱུར”ཞེས་བཤད། ཁྭ་ཏ་
ཁ་བས་“་དེས་ན་གཏན་ནས་སྐྱོབ་ཐབས་མེད་སོང་བ་ཨེ་རེད”ཅེས་དྲིས་པར།
“ཐབས་ནི་ཡོད་དེ།མི་གཞན་ཞིག་ཁོའི་སྔོན་ལ་རྟ་དེར་ཞོན་ནས་མཐུར་མགོའི་
སྟེང་གསེབ་ཡོད་པའི་རྔོན་མདའ་བླངས་ཏེ་རྟར་བརྒྱབ་ན་ད་གཟོད་རྒྱལ་པོ་
སྐྱོབ་ཐུབ་མོད། འོན་ཀྱང་ཐབས་འདི་སུ་ཞིག་གིས་ཤེས། གལ་ཏེ་ཤེས་མཁན་
ཡོད་པའི་དབང་དུ་བཏང་ནའང་ཐབས་དེ་རྒྱལ་པོ་ལ་བཤད་གྱུར་ན། མི་དེའི་
རྐང་མཐིལ་ནས་དཔྱི་མགོའི་བར་རྡོ་རུ་འགྱུར་འགྲོ”ཞེས་བཤད། ཁྭ་ཏ་ག་བས་
མུ་མཐུད་དུ་“རྟ་དེ་བསད་པའི་དབང་དུ་བཏང་ནའང་། རྒྱལ་པོ་ལ་སྔར་བཞིན་
རང་གི་མ་འོངས་པའི་ཆུང་མ་དེ་ཐོབ་མི་ཐུབ། རྒྱུ་མཚན་ཁོ་གཉིས་ཕྱིར་ཕོ་བྲང་
དུ་ཐོན་དུས་སྡེར་མ་ཞིག་གི་ནང་དུ་གསེར་སྐུད་དང་དངུལ་སྐུད་ཀྱིས་འཐག་
པའི་གཉེན་སྒྲིག་མཆོར་གོས་ཤིག་བཤམས་ཡོད་པ་མཐོང་ཐུབ་ལ། དོན་དངོས་
སུ་དེ་ནི་སྣུམ་སྙིགས་དང་མུ་ཟི་རྐྱང་རྐྱང་གིས་བཟོས་པ་ཡིན་པས། དེ་ཁོའི་ལུས་
ལ་གྱོན་ན་རུས་པ་རྐང་ཐུར་ཙམ་ཡང་མི་ལྷག་པར་འཚིག་འགྲོ”ཅེས་བཤད།
ཁྭ་ཏ་ཀ་བས་དེས་ན་གཏན་ནས་སྐྱོབ་ཐབས་མེད་སོང་བ་ཨེ་རེད”ཅེས་
དྲིས་པ་ན། ཁྭ་ཏ་ཁ་བས“ཐབས་ནི་ཡོད་དེ། སུ་ཞིག་གིས་ལག་ཤུབས་ཤིག་གྱོན་
ནས་མཆོར་གོས་དེ་མེའི་ནང་དུ་དབྱུག་ན་ད་གཟོད་ལོ་ན་གཞོན་པའི་རྒྱལ་པོ་༠
དེ་བསྐྱབ་ཐུབ་ལ། རྒྱན་གོས་དེ་ཡང་རང་ཤུགས་ཀྱིས་འཚིག་པར་འགྱུར། འོན་
ཀྱང་དེ་ཡིས་གོ་ཅི་ཞིག་ཆོད། གལ་ཏེ་སུ་ཞིག་གིས་ཐབས་དེ་ཤེས་ནས་ཁོར་
བཤད་གྱུར་ན། མི་དེའི་དཔྱི་མགོ་ནས་སྙིང་ཁམས་བར་གྱི་ལུས་པོ་ཕྱེད་ཀ་རྡོ་རུ་
འགྱུར་འགྲོ”ཞེས་བཤད།
“དེའི་མི་ཚད་ད་དུང་ཡོད”ཅེས་ཁྭ་ཏ་ཁ་བས་མཆོར་གོས་དེ་མེ་ཡིས་སྲེག་
པར་བྱས་ནའང་། ལོ་ན་གཞོན་པའི་རྒྱལ་པོར་སྔར་བཞིན་རང་གི་མ་འོངས་
པའི་ཆུང་མ་དེ་ཐོབ་མི་ཐུབ། རྒྱུ་མཚན་གཉེན་སྒྲིག་གི་མཛད་སྒོ་མཇུག་བསྡུས་
ཏེ་ཞབས་བྲོའི་འདུ་ཚོགས་སྤེལ་བ་དང་། ལོ་ན་གཞོན་པའི་རྒྱལ་མོས་གར་
ཚོགས་སྟེང་ཞབས་བྲོ་འཁྲབ་སྐབས་གློ་བུར་ངོ་མདོག་སྐྱ་བོར་གྱུར་ནས་དྲན་
མེད་དུ་བརྒྱལ་འགྲོ་བས། གལ་ཏེ་ཁོ་མོ་ས་ནས་པང་དུ་བླངས་ཏེ་ནུ་མ་གཡས་
པ་ལས་ཁྲག་ཐིགས་གསུམ་བཞིབས་ནས་སར་འཕེན་མཁན་མེད་ཚེ་མོ་རང་
དངོས་གནས་ཤི་འགྲོ། འོན་ཀྱང་སུ་ཞིག་གིས་ཐབས་དེ་ཤེས་ནས་མི་གཞན་ལ་
བཤད་གྱུར་ན། མི་དེའི་རྐང་མཐིལ་ནས་མགོའི་བར་ལུས་ཧྲིལ་པོ་རྡོ་རུ་འགྱུར་
འགྲོ”ཞེས་བཤད།
ཁྭ་ཏ་དེ་ཚོས་དེ་ལྟར་ཁ་བརྡ་བྱེད་ཞོར་དུ་འཕུར་སོང་། བློ་དཀར་གཞུང་
དྲང་གི་ཡུའེ་ཧན་གྱིས་ཡོད་ཚད་གསལ་པོར་རྟོགས་སོང་བས། དེ་ནས་བཟུང་
ཁོས་ཁ་གཅིག་ཀྱང་མི་གྲགས་པར་ཁ་རོག་གེར་རང་ཉིད་གཅིག་པུས་སེམས་
ཁུར་ཆེན་པོ་བྱས་ནས་བསྡད། དོན་དག་འདི་བདག་པོར་མ་བཤད་ཚེ་ཁོ་རང་
འཆི་རྒྱུ་མ་གཏོགས་མེད་ལ། གལ་ཏེ་བདག་པོར་བཤད་གྱུར་ན་རང་ཉིད་འཆི་
ཁོ་ཐག་ཡིན་མོད། འོན་ཀྱང་ཁོས་“དོན་འདིའི་ཆེད་དུ་རང་ཉིད་འཆི་དགོས་
 རུང་བདག་པོ་སྐྱོབ་དགོས”ཞེས་ཁེར་ལབ་བྱས།
སྐབས་དེར་ཁོ་ཚོ་མཚོ་འགྲམ་དུ་ཐོན་པ་ན། དངོས་གནས་ཁྭ་ཏ་དེའི་
བཤད་པ་ནང་བཞིན་མདུན་ཕྱོགས་ནས་ཧ་ཅང་ཡིད་དུ་འོང་བའི་རྟ་རྐྱང་
དམར་ཞིག་ཁོས་ཕྱོགས་སུ་བརྒྱུགས་ཡོང་། རྒྱལ་པོས་་ངོ་མ་བཟང་གི རྟ་འདིས་
ང་རང་ཁོ་ལ་ཞོན་ཏེ་ཕྱིར་ཕོ་བྲང་དུ་འགྲོ་ཟེར་བ་ཨེ་ཡིན”ཞེས་བཤད་ཞོར་དུ་
རྟ་དེར་ཞོན་རྩིས་བྱེད་སྐབས། ཡུའེ་ཧན་ཁོའི་སྔོན་ལ་བརྒྱུགས་སོང་སྟེ་རྟ་དེར་
ཞོན་པ་དང༌། རྟའི་མཐུར་མགོ་ན་གསེབ་ཡོད་པའི་རྔོན་མདའ་དེ་བླངས་ནས་
རྒྱག་ཐེངས་གཅིག་གིས་རྟ་དེ་བསད།
ཡུའེ་ཧན་ནི་སྔ་མོ་ནས་རྒྱལ་པོའི་བློན་པོ་གཞན་དག་གི་མིག་ནང་གི་ཚེར་
མ་ལྟ་བུར་གྱུར་ཡོད་པས། སྐབས་དེར་ཚང་མས་ཡུའེ་ཧན་ལ་་དངོས་གནས་
སྤྱོད་པ་ངན་པ་རེད་ཡ། འདི་འདྲའི་རྟ་ཡག་པོ་ཞིག རྒྱལ་པོ་དེར་ཞོན་ནས་ཕོ་
བྲང་དུ་ལོག་ན་ཅི་མ་རུང་། འོན་ཀྱང་ཁོས་དེ་བསད་སོང་”ཟེར། རྒྱལ་པོས“ཁ་
རོག་སྡོད། ཁྱོད་ཚོས་དེར་ཁ་ཡ་བྱེད་མི་དགོས། ཁོ་ནི་ངའི་ཆེས་བློ་དཀར་གཞུང་
དྲང་གི་བློན་པོ་ཡིན་པས་ཁོས་དེ་ལྟར་བྱེད་དོན་ཡང་ཁོ་ལ་རྒྱུ་རྐྱེན་ཞིག་ཡོད་
པ་ཁོ་ཐག་ཡིན”ཞེས་བཤད།
དེ་ནས་ཡང་། ཁོ་ཚོ་ཕོ་བྲང་དུ་ཐོན་པ་ན། སྡེར་མ་ཞིག་གི་ནང་དུ་གསེར་
སྐུད་དང་དངུལ་སྐུད་རྐྱང་རྐྱང་གིས་འཐག་པའི་གཉེན་སྒྲིག་མཆོར་གོས་ཞིག་
བཤམས་ཡོད་པ་མཐོང་བ་དང་། རྒྱལ་པོ་སྔོན་ལ་སོང་ནས་ལེན་རྩིས་བྱེད་
སྐབས། ཡུའེ་ཧན་གྱིས་རྒྱལ་པོའི་སྔོན་ལ་ལག་ཤུབས་ཤིག་གྱོན་ནས་མཆོར་གོས་
དེ་མེའི་ནང་དུ་དབྱུགས་ནས་འཚིག་པར་བྱས།
ཡང་བློན་པོ་གཞན་དག་གིས་“ལྟོས་དང་། ཁོས་རྒྱལ་པོའི་གཉེན་སྒྲིག་གི་
རྒྱན་གོས་ཡང་སྲེག་ཐལ”ཞེས་བཤད་པ་ན། རྒྱལ་པོས་་ཁོས་དེ་ལྟར་བྱེད་དོན་
པང་རྒྱུ་རྐྱེན་གཞན་ཞིག་ཡོད་པ་ཁོ་ཐག་ཡིན། ཁོ་ལ་གང་འདོད་བྱེད་དུ་ཆུགས།
ཁོ་ནི་ངའི་ཆེས་བློ་དཀར་གཞུང་དྲང་གི་བློན་པོ་ཡིན”ཞེས་བཤད།
དེའི་རྗེས་མུ་མཐུད་དུ་གཉེན་སྒྲིག་གི་མཛད་སྒོ་སྤེལ་ཏེ་ཞབས་བྲོ་འཁྲབ་
འགོ་བརྩམས་པས། བག་གསར་ཡང་བྲོ་རར་སོང་སྟེ་ཞབས་བྲོ་འཁྲབ། ཡུའེ་ཧན་
གྱིས་མྱུར་དུ་མོའི་གདོང་ལ་བལྟས་པ་ན། གློ་བུར་ཁོ་མོའི་ངོ་མདོག་སྐྱ་བོར་གྱུར་
ནས་དྲན་མེད་དུ་སར་འགྱེལ་སོང་། ཡུའེ་ཧན་རྟབ་རྟབ་པོར་བརྒྱུགས་སོང་སྟེ་
ཁོ་མོ་པང་དུ་བླངས་ནས་ཁང་མིག་ཅིག་གི་ནང་དུ་སོང་། དེ་ནས་ཁོ་མོ་
ཁྲིའི་སྟེང་བཞག་པ་དང་། ཡུའེ་ཧན་གྱིས་མོའི་འགྲམ་དུ་པུས་མོ་སར་བཙུགས་
ཏེ་ནུ་མ་གཡས་པ་ལས་ཁྲག་ཐིགས་གསུམ་བཞིབས་ནས་ཕྱིར་འཕངས་པ་ན།
རྒྱལ་མོར་སྔར་བཞིན་དབུགས་གཏོང་ལེན་ཐུབ་པ་དང་དྲན་པ་ཡང་སོས།
ལོ་ན་གཞོན་པའི་རྒྱལ་སྲས་ཀྱིས་དོན་དག་གི་བརྒྱུད་རིམ་ཡོད་ཚད་དངོས་
སུ་མཐོང་བ་དང་། ཡུའེ་ཧན་གྱིས་དེ་ལྟར་བྱ་དགོས་པའི་རྒྱུ་མཚན་ཧ་མ་གོ་
བས། ཁོང་ཁྲོ་ཆེན་པོ་ལངས་ནས“ཁོ་བཙོན་ཁང་དུ་ཆུགས”ཞེས་བཀའ་ཕབ།
ཕྱི་ཉིན་ཡུའེ་ཧན་ལ་བསྒགས་གསོད་ཀྱི་ཆད་པ་བཅད་ནས་སྲོག་གཅོད་
ཁྲིམས་རར་བསྐྱལ། ཁོ་བསྒགས་གསོད་སྟེགས་བུའི་སྟེང་སྲོག་ཆད་གཅོད་གྲབས་
བྱེད་སྐབས་རྒྱལ་པོ་ལ“སྲོག་ཆད་ལ་བབས་པའི་མི་སུ་ཞིག་ཡིན་རུང་སྲོག་མ་
བཅད་པའི་ཡར་སྔོན་ལ་སྐད་ཆ་འགའ་བཤད་ཆོག་པ་ཡིན་པས། རྒྱལ་པོ་ཁྱེད་
ཀྱིས་ང་ལའང་གོ་སྐབས་དེ་བྱིན་ན་ཆོག་གམ”ཞེས་དྲིས།
རྒྱལ་པོས“ དེ་ལོས་ཆོག ངས་ཁྱོད་ལ་གོ་སྐབས་དེ་བྱིན་ཆོག”ཅེས་བཤད།
དེ་ནས་ཡུའེ་ཧན་གྱིས“ང་ལ་མ་ཉེས་ཁ་གཡོགས་ཐེབས་སོང་། ང་ད་ལྟའི་བར་
དུ་རྒྱལ་པོ་ཁྱེད་ལ་བསམ་པ་རྣམ་དག་ཡིན”ཞེས་ཁོས་རྒྱ་མཚོ་ནས་ཐོས་པའི་
ཁྭ་ཏ་གསུམ་གྱི་ཁ་བརྡ་ཡོད་ཚད་དང་། རང་ཉིད་ཀྱིས་རྒྱལ་པོ་ཁྱེད་རང་སྐྱོབ་
ཆེད་དུ་དེ་ལྟར་མི་སྒྲུབ་ཀ་མེད་བྱུང་ཚུལ་སོགས་ཞིབ་ཏུ་བཤད་པས། རྒྱལ་པོས་
མཉན་རྗེས་སྐད་ཆེན་པོས་་བདག་གི་གཅེས་བློན། བདག་ལ་ཆེས་བློ་དཀར་
བའི་ཡུའེ་ཧན། ཁྱོད་ལ་ཉེས་ཆད་མི་གཅོད། ཁྱོད་ལ་ཉེས་ཆད་མི་གཅོད། ཁོ་
མྱུར་མོར་མར་ལོངས”ཞེས་བཀའ་ཕབ། བསམ་ཡུལ་ལས་འདས་པ་ཞིག་ལ་
ཡུའེ་ཧན་གྱིས་ཆེས་མཐའ་མཇུག་གི་སྐད་ཆ་དེ་བཤད་ཚར་མ་ཐག་སྲོག་
གཅོད་སྟེགས་བུ་ལས་སར་འགྱེལ་ནས་རྡོ་སྐུ་ཞིག་ཏུ་གྱུར་སོང་།
དེ་ནས་བཟུང་རྒྱལ་པོ་དང་རྒྱལ་མོ་གཉིས་དོན་དེའི་ཆེད་དུ་ནམ་རྒྱུན་
སེམས་པ་སྡུག་གིས་མནར་བ་དང༌། རྒྱལ་པོས་་དབུགས་རིང་ཞིག་འཐེན་ཏེ།
ངས་ཁོ་དྲིན་ལན་ལོག་འཇལ་བྱས་སོང་”ཞེས་བཤད་ཞོར་དུ་བཀའ་ཕབ་ནས་
རྡོ་སྐུ་དེ་ཁོའི་གཟིམ་ཁང་གི་མལ་ཁྲིའི་འགྲམ་ལ་འཇོག་ཏུ་བཅུག ཁོས་རྡོ་སྐུ་དེ་
མཐོང་ཐེངས་རེར་མིག་ཆུ་ཤམ་ཤམ་དུ་བཞུར་བཞིན“བདག་ལ་ཆེས་བློ་དཀར་
བའི་གཅེས་བློན་ཡུའེ་ཧན། བདག་གིས་ཁྱོད་ཡང་བསྐྱར་གསོན་དུ་འཇུག་ཐུབ་
ན་ཅི་མ་རུང་”ཞེས་བཤད། དུས་ཡུན་ཅུང་བགོར་བའི་རྗེས་སུ་རྒྱལ་མོས་རྒྱལ་
སྲས་མཚེ་མ་ཞིག་བཙས་བྱུང་ལ། སྤུན་དེ་གཉིས་རིམ་བཞིན་ནར་སོན་པ་ན་
རྒྱལ་མོའི་སྙིང་གི་གཅེས་ནོར་ལྟ་བུར་གྱུར།
ཉིན་ཞིག་ལ། རྒྱལ་མོ་ཆོས་ཁང་དུ་སོང་བ་དང་། སྤུན་དེ་གཉིས་ཡབ་
ཆེན་གྱི་གཟིམ་ཁང་དུ་རྩེད་མོ་རྩེ་བའི་སྐབས་སུ་རྒྱལ་པོས་ཡང་བསྐྱར་སེམས་
པ་སྡུག་གིས་མནར་ཏེ་དབུགས་རིང་ཞིག་འཐེན་རྗེས་རྡོ་སྐུ་ལ་སྐད་ཆེན་
པོས་་བདག་ལ་ཆེས་བློ་དཀར་བའི་གཅེས་བློན་ཡུའེ་ཧན། བདག་གིས་ཁྱོད་
ཡང་བསྐྱར་གསོན་དུ་འཇུག་ཐུབ་ན་ཅི་མ་རུང་”ཞེས་བཤད་པ་ན། རྡོ་སྐུས་གློ་༠
བུར་ཁ་གྲགས་བྱུང་། “དེ་ལོས་ཐུབ། གལ་ཏེ་རྒྱལ་པོ་ཁྱེད་ཀྱིས་རང་ཉིད་ཆེས་
དགའ་བའི་དངོས་པོ་བློས་གཏོང་ཕོད་ན་ང་རང་ཡང་བསྐྱར་གསོན་ཐུབ”ཅེས་
བཤད།
རྒྱལ་པོས་ཁོའི་སྐད་ཆ་དེར་མཉན་རྗེས་འདང་རྒྱག་སྤུ་ཙམ་ཡང་མེད་པར་
སྐད་ཆེན་པོས་“་ཁྱོད་རང་སྐྱོབ་ཐབས་ཡོད་ན་ངས་རང་ལ་དབང་བའི་ཡོད་
ཚད་བློས་གཏོང་ཐུབ”ཅེས་བཤད་པ་ན། རྡོ་སྐུས་མུ་མཐུད་དུ་་གལ་ཏེ་ཁྱེད་
ཀྱིས་དངོས་སུ་རྒྱལ་སྲས་གཉིས་ཀྱི་སྐེ་བཅད་དེ་ཁོ་གཉིས་ཀྱི་ཁྲག་ངའི་སྟེང་དུ་
བྱུགས་ན་ད་གཟོད་ང་རང་གསོན་ཐུབ་ངེས”ཞེས་བཤད།
རྒྱལ་པོས་ཁོའི་སྐད་ཆ་དེ་དག་ལ་མཉན་རྗེས་གཞི་ནས་སྐྲག་ཐག་ཆོད་
སོང་། འོན་ཀྱང་ཁོས་རང་གི་གཅེས་བློན་ཡུའེ་ཧན་གྱིས་དེ་སྔོན་རང་གི་ཆེད་
དུ་རང་སྲོག་བློས་བཏང་བ་དང་། ཁོང་གི་བློ་དཀར་གཞུང་དྲང་གི་ལྷག་བསམ་
དེ་ཡིད་ལ་དྲན་པ་ན་རང་དབང་མེད་པར་རལ་གྲི་བཏོན་ནས་རྒྱལ་སྲས་
གཉིས་ཀྱི་སྐེ་བཅད། དེ་ནས་དེ་གཉིས་ཀྱི་ཁྲག་རྡོ་སྐུའི་སྟེང་དུ་བྱུགས་པ་ན་རྡོ་
སྐུ་ལ་གསོན་ཉམས་རྒྱས་ཏེ་སྔར་ལས་ལྷག་པའི་བདེ་ཐང་སྟོབས་ལྡན་ཅན་ཞིག་
ཏུ་གྱུར་ནས་ཁོའི་མདུན་དུ་ལངས་བྱུང་།
དེ་ནས་ཡུའེ་ཧན་གྱིས་རྒྱལ་པོ་ལ་་ཁྱེད་ཀྱི་རྣམ་དག་གི་ལྷག་བསམ་ལའང་
དྲིན་ལན་ཞིག་གཞལ་ན་ལོས་འོས”ཞེས་བཤད་ཞོར་དུ་ས་ནས་རྒྱལ་སྲས་
གཉིས་ཀྱི་མགོ་བླངས་ཏེ་ཕྱིར་སྐེ་ལ་མཐུད་པར་མ་ཟད་ཁོང་གཉིས་ཀྱི་ཁྲག་
རྨ་ཁར་བྱུགས་པ་ན། སྤུན་དེ་གཉིས་ཀྱིས་མིག་རྡེབ་ཅིག་བྱས་ཏེ་ཡང་བསྐྱར་
གསོན་བྱུང་ལ། སྔར་བཞིན་ས་ལྡིང་གནམ་ལྡིང་གིས་རྩེད་མོ་རྩེས་བྱུང་བས་
ཕར་བལྟས་ཚོད་ཀྱིས་དོན་ཅི་ཡང་མ་བྱུང་བ་དང་འདྲ། རྒྱལ་པོ་ཡིད་སེམས་
ཤིན་ཏུ་དགའ་བར་གྱུར་པས། རྒྱལ་མོ་ཕྱིར་ཕོ་བྲང་དུ་ཐོན་པ་མཐོང་བ་ན་ཡུའེ་
ཧན་དང་རྒྱལ་སྲས་གཉིས་སྒམ་ཆེན་པོ་ཞིག་གི་ནང་ལ་སྐུང་དུ་བཅུག
རྒྱལ་མོ་ཁོའི་གཟིམ་ཁང་དུ་ཐོན་པ་དང་། རྒྱལ་པོས་“ཁྱོད་ཆོས་ཁང་དུ་
སོང་ནས་ཡུའེ་ཧན་ལ་སྐྱབས་འཇུག་རེ་ཨེ་ཞུས”ཞེས་དྲིས་པར། རྒྱལ་མོས“ཁོས་
ང་ཚོས་ཆེད་དུ་རང་སྲོག་ཡང་བློས་བཏང་སོང་བས། སྐྱབས་འཇུག་རེ་ལོས་
ཞུ། ངས་ད་ལྟའི་བར་དུ་བློ་དཀར་གཞུང་དྲང་གི་ཡུའེ་ཧན་སེམས་ནས་དོར་མ་
མྱོང་”ཞེས་བཤད།
རྒྱལ་པོས་ཁོ་མོའི་སྐད་ཆར་ཉན་རྗེས“ངའི་སྙིང་ཉེ་བའི་ཆུང་མ་ལགས།
ང་ཚོས་ཁོ་ཡང་བསྐྱར་གསོན་དུ་འཇུག་ཐུབ་མོད། འོན་ཀྱང་ཁོ་གསོན་དགོས་
ན་ངེད་གཉིས་ཀྱི་སྙིང་ནས་བརྩེ་བའི་བྱིས་པ་གཉིས་ངེས་པར་དུ་བློས་གཏོང་
དགོས”ཞེས་བཤད།
རྒྱལ་མོས་སྐད་ཆ་དེ་ཐོས་མ་ཐག་ངོ་མདོག་སྐྱ་བོར་གྱུར་ནས་འཇིགས་སྐྲ་
ཆེན་པོ་སྐྱེས། ཡིན་ནའང་མོས་མཐའ་མཇུག་“ཁོ་ང་ཚོར་བློ་དཀར་གཞུང་དྲང་
ཡིན་ལ། ང་ཚོའི་ཆེད་དུ་རང་སྲོག་ཀྱང་བློས་བཏང་སོང་བས། དེ་ལྟར་བསྒྲུབ་ན་
འོས”ཞེས་བཤད།
དེ་ནས་རྒྱལ་པོས་རྒྱལ་མོའི་བསམ་ཚུལ་ཡང་རང་ཉིད་དང་གཅིག་ཏུ་
མཐུན་པ་ཤེས་པས་དགའ་སྤྲོ་ཆེན་པོ་སྐྱེས་པ་དང༌། ཕར་སོང་ནས་སྒམ་ཁ་
ཕྱེ་སྟེ་ཡུའེ་ཧན་དང་བྱིས་པ་གཉིས་ཀ་ཕྱིར་ཡོང་དུ་བཅུག “དཀོན་མཆོག་གི་
བཀའ་དྲིན་ལ་ཁོ་སྐྱོབ་ཐུབ་སོང་བ་དང་། བྱིས་པ་གཉིས་ཀའི་ཚེ་སྲོག་ལའང་
གནོད་སྐྱོན་འབྱུང་མ་དགོས”ཞེས་རྒྱལ་མོར་དོན་དག་གི་བརྒྱུད་རིམ་ཆ་ཚང་
བར་བཤད། དེ་ནས་བཟུང་སྟེ་ཁོ་ཚོས་མཉམ་དུ་ཚེ་གང་པོར་བདེ་ཞིང་སྐྱིད་
པའི་འཚོ་བ་ལ་རོལ་ཏོ།།

འཕང་དང་ཐགས་ཆ། ཁབ་གསུམ་གྱི་གཏམ་རྒྱུད།

ཀི་ལིན་གཅེན་གཅུང་གིས་བརྩམས། གཅོད་པ་རྒྱལ་གྱིས་བསྒྱུར།
སྔོན་ཆད་ས་ཆ་ཞིག་ན་བུ་མོ་ཆུང་ཆུང་ཡོད་ལ། ཁོ་མོ་ལོ་ན་ཧ་ཅང་ཆུང་
བའི་དུས་སུ་ཕ་མ་གཉིས་ཚེ་ལས་འདས་སོང་། མོ་ལ་ཨ་ནེ་རྒན་མོ་ཞིག་ཡོད་པ་
དེས་སྡེ་པའི་གོང་རོལ་གྱི་ཁང་མིག་ཆུང་ཆུང་ཞིག་གི་ནང་དུ་སྐུད་པ་འཁེལ་བ་
དང་རས་འཐག་པ། ལྭ་བ་བཙེམ་པ་བཅས་ལ་བརྟེན་ནས་འཚོ་བ་རོལ་བཞིན་
ཡོད། ཨ་ནེ་རྒན་མོས་བདག་མེད་ཀྱི་བུ་མོ་ཆུང་ཆུང་དེ་རང་གི་གམ་དུ་བླངས་
ནས་རས་འཐག་པ་དང་སྐུད་པ་འཁེལ་བ། ལྭ་བ་འཚེམ་པ་སོགས་བསླབས་ཏེ་
མི་གཞུང་བཟང་ཅན་ཞིག་ཏུ་སྐྱེད་སྲིང་བྱས།
བུ་མོ་ཆུང་ཆུང་ལོ་ན་བཅོ་ལྔར་སོན་དུས། ཨ་མ་རྒན་མོར་ནད་ཅིག་བྱུང་
སྟེ་ཉལ་སར་ལྷུང༌། མོས་བུ་མོ་དེ་རང་གི་ཉལ་ཁྲིའི་གམ་དུ་བོས་ཏེ“སྙིང་ཉེ་
བའི་བུ་མོ་ལགས། ངས་བསམ་ན་ངའི་མི་ཚེ་ཟད་ལ་ཉེ་བས། རྗེས་ཕྱོགས་ཁང་
མིག་འདིའི་བདག་མོ་ཁྱོད་ཡིན། ཁང་མིག་འདིའི་ནང་དུ་བསྡད་ན་ཆར་རླུང་
འགོག་ཐུབ་པར་མ་ཟད། ཁྱོད་ཀྱིས་ད་དུང་འཕང་འདི་དང་ཐགས་ཆ། ཁབ་
འདི་གསུམ་པོར་བརྟེན་ནས་རང་ཁ་རང་གསོ་བྱས་ཆོག”ཅེས་བཤད་ཞོར་དུ་
ལག་པ་བུ་མོའི་མགོར་བཞག་སྟེ་་སེམས་ནས་ནམ་ཡང་དཀོན་མཆོག་ལ་གསོལ་
བ་ཐོབས་དང༌། ཁྱོད་ལ་རྟག་ཏུ་བདེ་སྐྱིད་ལྡན་ངེས”ཞེས་སྨོན་འདུན་གྱི་སྐད་
ཆ་དེ་བཤད་ཚར་རྗེས་མིག་གཉིས་དལ་གྱིས་བཙུམས་ནས་བདེ་བར་གཤེགས་
སོང་། ཨ་ནེ་རྒན་མོའི་བེམ་པོ་དུར་སྦས་བྱེད་སྐབས། སྡུག་བསྔལ་གྱིས་མནར་
བའི་བུ་མོས་ངུ་འབོད་བྱེད་བཞིན་རོ་སྒམ་གྱི་རྗེས་སུ་སོང་སྟེ་གུས་འདུད་དང་
བཅས་པའི་སྒོ་ནས་ཨ་ནེ་རྒན་མོར་ཆེས་མཐའ་མཇུག་གི་སྐྱེལ་མ་བྱས།
ད་ལྟར་ཁང་མིག་འདིའི་ནང་དུ་བུ་མོ་དེ་གཅིག་པུ་བསྡད་ཡོད། ཡིན་ཡང་
ཁོ་མོ་ནི་ཧ་ཅང་ལས་ལ་བརྩོན་པའི་བུ་མོ་ཞིག་རེད། སྐུད་པ་འཁེལ་བ་དང་
རས་འཐག་པ། ལྭ་བ་བཙེམ་པ་སོགས་ལས་ཀ་ཅི་ཡིན་ཡང་ལས་པར་མ་ཟད།
མོས་བྱ་བ་གང་ཞིག་སྒྲུབ་ནའང་ཨ་མ་རྒན་མོའི་སྨོན་འདུན་ལྟར་ཡོངས་སུ་
མངོན་འགྱུར་བྱུང་། དཔེར་ན། ཁང་མིག་ནང་གི་རས་རང་བཞིན་གྱིས་མང་དུ་
འཕེལ་བར་མ་ཟད། མོས་རས་ཡུག་གཅིག་གམ་ཡང་ན་ས་གདན་གཅིག ཡང་
ན་ལྭ་བ་གཅིག་བཙེམ་ཚར་མ་ཐག་རིན་གོང་མཐོན་པོ་སྟེར་བའི་ཉོ་བདག་
ཀྱང་རྙེད་ཡོང་། དེ་བས་མོར་རང་ཉིད་དབུལ་ཕོངས་ཡིན་འདོད་ཀྱི་བསམ་བློ་
སྐྱེས་མ་མྱོང་བའི་ཁར། ད་དུང་མི་གཞན་ལ་དངོས་པོ་འགའ་རེས་སྦྱིན་པའང་
གཏོང་ཐུབ་པ་བྱུང༌།
སྐབས་དེར་ས་དེའི་རྒྱལ་སྲས་ཀྱིས་རྒྱལ་ཁམས་བསྐོར་ནས་མ་འོངས་པའི་
ཆུང་མ་འཚོལ་གྱིན་ཡོད། ཁོས་བུ་མོ་དབུལ་བོ་ཞིག་ཆུང་མར་ལེན་མི་འདོད་ལ་
ཁྱིམ་ཚང་ཕྱུག་པོ་ཞིག་གི་སྲས་མོ་ཡང་ཆུང་མར་ལེན་མི་འདོད་པར།ཁོས“ཆེས་
དབུལ་བོ་ཡིན་ལ་ཆེས་ཕྱུག་པོའང་ཡིན་པའི་བུ་མོ་ཞིག་ཡོད་ཚེ་ཁོའི་ཆུང་མ་
བྱེད་ཆོག”ཅེས་བཤད།
ཁོ་རང་བུ་མོ་དེ་བསྡད་ཡོད་པའི་གྲོང་སྡེ་དེར་བསླེབས་རྗེས། ས་གནས་
གང་རུང་ལ་ཐོན་པ་བཞིན་ཆེས་དབུལ་བོ་ཡིན་ལ་ཆེས་ཕྱུག་པོའ ང་ཡིན་པའི་
བུ་མོ་སུ་ཡིན་དྲིས་པ་ན། སྡེ་མི་རྣམས་ཀྱིས་ཐོག་མར་ཆེས་ཕྱུག་པའི་བུ་མོ་སུ་
ཡིན་བཤད་པ་དང༌། དེ་ནས་ཡང་ཆེས་དབུལ་བའི་བུ་མོ་ཞིག་ཡོད་པ་དེ་སྡེ་
མགོའི་ཁང་མིག་དེའི་ནང་དུ་ཡོད་ཅེས་བཤད།
ཁྱིམ་ཚང་ཕྱུག་པོའི་བུ་མོ་དེས་སྔ་མོ་ནས་གཟབ་མཆོར་གང་ལེགས་ཀྱིས་
སྤྲས་ཏེ་སྒོ་མདུན་དུ་བསྡད་ཡོད་ལ། རྒྱལ་སྲས་མོའི་ཉེ་སར་སོང་བ་ན་མོ་ཡར་
ལངས་ཏེ་ཁོའི་མདུན་དུ་ཡོང་ནས་གུས་འདུད་ཞུས། རྒྱལ་སྲས་ཀྱིས་མོར་ཅུང་
ཙམ་བལྟས་རྗེས་ཁ་གཅིག་ཀྱང་མ་གྲགས་པར་བུད་སོང་། དེ་ནས་ཁོ་བུ་མོ་
དབུལ་བོ་དེའི་ཁང་མིག་གི་མདུན་དུ་ཐོན་པ་ན། བུ་མོ་དེ་ཁང་མིག་ནང་དུ་
བསྡད་ཡོད་པ་ལས་ཕྱིར་བུད་མེད།
རྒྱལ་སྲས་ཀྱིས་རྟ་ཁ་བསྒགས་ཏེ་དྭངས་ཤིང་གསལ་བའི་ཉི་འོད་འཕྲོས་
འདུག་པའི་སྒེའུ་ཁུང་ལས་ཁང་མིག་ནང་དུ་བལྟས་པ་ན། བུ་མོ་དེ་ཐགས་ཁྲིའི་
མདུན་དུ་བསྡད་དེ་བྱང་ཆ་ལྡན་པའི་སྒོ་ནས་སྐུད་པ་འཁེལ་བཞིན་པ་མཐོང་
བ་དང་། སྐབས་དེར་བུ་མོ་དེས་མགོ་ཡར་དགྱེས་པ་ན། རྒྱལ་སྲས་ཀྱིས་རང་ལ་
ལྐོག་ལྟ་བྱེད་བཞིན་པ་མཐོང་བས་ངོ་མདོག་དམར་པོ་གྱུར་པ་དང་མྱུར་མོར་
མགོ་སྒུར་ནས་མུ་མཐུད་དུ་སྐུད་པ་བཀལ་བ་དང་། མོ་རང་ངོ་ཚ་བའི་རྐྱེན་
གྱིས་ཐགས་སྐུད་སྙོམས་པོ་ཡོང་ཡོད་མེད་ཀྱང་མི་ཤེས་མོད། འོན་ཀྱང་མོས་
རྒྱལ་སྲས་ཕྱིར་འགྲོ་བའི་བར་དུ་མཚམས་མ་བཞག་པར་སྐུད་པ་བཀལ་ནས་
བསྡད། རྒྱལ་སྲས་ཕྱིར་སོང་རྗེས་མོ་ད་གཟོད་སྒེའུ་ཁུང་མདུན་དུ་སོང་སྟེ་ཁང་
པའི་ནང་ངོ་མ་དྲོན་པོ་འདུག”ཅེས་བཤད་ཅིང་། དུས་དེར་མོས་རྒྱལ་སྲས་ཀྱི་
རྒྱབ་གཟུགས་ལ་བལྟས་ནས། ཞྭ་མོའི་སྟེང་གི་སྒྲོ་དཀར་དེ་ངོས་ཟིན་རག་བར་
དུ་བལྟས་ནས་བསྡད།
བུ་མོ་དེ་ཕྱིར་ཁང་མིག་ནང་དུ་ཡོང་ནས་མུ་མཐུད་དུ་སྐུད་པ་འཁེལ་འགོ་
བརྩམས། སྐབས་དེར་མོས་གློ་བུར་དུ་སྔོན་ཆད་ཨ་ནེ་རྒན་མོས་དུས་རྒྱུན་ལས་
ཀ་ལས་དུས་ཁོ་མོར་བཤད་པའི་སྐད་ཆ་དེ་ཡིད་ལ་དྲན་པས་མོས་གཞས་ཆུང་
ཞིག་ངག་ནས་འདི་ལྟར་བླངས་སོང་།
“འཕང་ཤིང་། འཕང་ཤིང་། མྱུར་དུ་སྒོ་ལ་སོང་། གཉེན་སློང་མཁན་དེ་
ནང་དུ་འཁྲིད་ལ་ཤོག”
དེ་ནས་འཕང་ཤིང་སྐད་ཅིག་ཙམ་ལ་མོས་ལག་ནང་ནས་སར་ལྡིང་། ཡང་
སྒོའི་ཕྱི་རོལ་ཏུ་ལྡིང་སོང་། ཁོ་མོ་ཡ་མཚར་ནས་ཡར་ལངས་ཏེ་རྗེས་འབྲངས་
ནས་སོང་སྟེ་བལྟས་པ་ན། འཕང་ཤིང་དེ་ས་ཞིང་དང་རི་ཐང་དུ་ལྡིང་སོང་བ་
དང༌། དེའི་རྗེས་ན་གསེར་འོད་ལམ་ལམ་དུ་འཕྲོ་བའི་གསེར་སྐུད་དྲུད་འགྲོ་བ་
མཐོང་། ཅང་མ་འགོར་བར། འཕང་དེ་མོའི་མིག་ལམ་ནས་མེད་པར་གྱུར་སོང་།
དེ་ནས་ཁོ་མོས་ཐགས་ཆ་བཟུང་སྟེ་ཐགས་ཁྲིའི་མདུན་དུ་བསྡད་ནས་སླར་ཡང་
རས་འཐག་འགོ་བརྩམས།
འཕང་ཤིང་མཚམས་མི་འཇོག་པར་སྔོན་ལ་ལྡིང་གིན་ལྡིང་གིན་འགྲོ་ལ།
རང་གི་ལུས་སྟེང་གི་སྐུད་པ་ཚར་ལ་ཉེ་སྐབས་ད་གཟོད་རྒྱལ་སྲས་ཀྱི་རྗེས་ཆོད་
པར་གྱུར། རྒྱལ་སྲས་ཡ་མཚན་ཆེན་པོ་སྐྱེས་ཏེ་“ཨ་ཙི། བདག་གི་ཅི་ཞིག་མཐོང་
བྱུང་”ཞེས་སྐད་ཅོར་བརྒྱབ། དེ་ནས་ཁོས་“འཕང་ཤིང་འདིས་བདག་ལ་ལམ་
ཁྲིད་དེ་ཆུང་མ་འཚོལ་རོགས་བྱེད་བསམ་པ་ཨེ་ཡིན་ནམ”ཞེས་བཤད་ཞོར་
དུ་རྟ་ཁ་བསྒྱུར་ཏེ་གསེར་སྐུད་ཀྱི་བརྒྱུད་ཕྱོགས་དེད་ནས་ཕྱིར་སོང་། བུ་མོས་
སྔར་བཞིན་ཁང་མིག་ཏུ་ལས་ཀ་ལས་ཞོར་དུ། “ཐགས་ཆ་ཆུང་ཆུང་། ཐགས་
ཆ་ཆུང་ཆུང་། སྐུད་པ་ཕྲ་མོར་རྒྱུས། གཉེན་སློང་མཁན་དེ་གནས་འདིར་འཁྲིད་
ཤོག”ཅེས་བཤད།
དེ་ནས་ཐགས་ཆ་ཆུང་ཆུང་མོའི་ལག་ནང་ནས་སར་ལྡིང་བ་དང་། ཡང་
སྒོའི་ཕྱི་རོལ་ཏུ་ལྡིང་། ཡ་མཚན་པ་ཞིག་ལ་ཐགས་ཆ་དེས་སྒོ་ཐེམ་མདུན་ནས་
མི་རྣམས་ཀྱིས་ད་སྔ་མཐོང་མ་མྱོང་ལ་ཆེས་མཛེས་ཤིང་ལྟ་ན་སྡུག་པའི་ས་
གདན་ཞིག་འཐག་འགོ་བརྩམས་བྱུང༌། ཁོས་ས་གདན་གྱི་ཕྱོགས་གཉིས་ལ་
རྣམ་པར་བཞད་པའི་རྒྱ་སེ་མེ་ཏོག་རེ་དང་། དཀྱིལ་གྱི་གསེར་མདོག་གི་མཐིལ་
ངོས་སུ་ལྗང་མདོག་གི་འཁྲི་ཤིང་ཕབ་པ་དང་། ད་དུང་ཡོས་བུ་མང་པོ་འཁྲི་
ཤིང་གསེབ་ན་ཕར་ལྡིང་ཚུར་ལྡིང་བྱེད་པ་དང་། ཤེའུ་མང་པོའི་མགོ་བོ་དག་
ལྷིང་ངེར་ཡོད་པ། དེ་དག་གི་གོང་རོལ་ན་ཡལ་གའི་སྟེང་དུ་རང་དགར་་ངངལ་
གསོར་རོལ་བའི་ཁ་དོག་ལྔའི་བྱེའུ་ཆུང་ཡོད་པ་ཞིག་ཕབ་སོང་། ཐགས་འཐག་
པ་ཧ་ཅང་ལེགས་པས་ཕར་བལྟས་ཚོད་ཀྱིས་དེ་ཚོས་གླུ་དབྱངས་ལེན་མི་ཐུབ་
པ་མ་གཏོགས་ཅི་ཡང་བྱེད་ནུས་སྙམ་པའི་ཚོར་བ་ཞིག་བྱུང་ངེས། དེ་ནས་ཡང་
ཐགས་ཆ་ཕར་ལྡིང་ཚུར་ལྡིང་ཞིག་བྱས་པ་ན་ས་གདན་སྟེང་དུ་འཐག་པའི་རི་
མོ་དེ་དག་རང་བཞིན་གྱིས་ཡར་སྐྱེས་བྱུང་།
དེའི་རྗེས་བུ་མོ་དེ་མར་ཙོག་སྟེ་ལྭ་བ་བཙེམ་པ་དང་། མོས་རང་གི་ལག་ཏུ་
བཟུང་ཡོད་པའི་ཁབ་ལ་ཁབ་ཆུང་ཁབ་ཆུང་ཕྲ་ཞིང་རྣོ། མྱུར་མོར་ཁང་མིག་
ནང་ལ་གད་བདར་བྱོས”ཞེས་བཤད།
སྐབས་དེར་ཁབ་ཆུང་མཛུབ་བར་ནས་སར་ལྡིང་སྟེ་ཁང་མིག་ནང་དུ་ཡར་
ལྡིང་མར་ལྡིང་བྱས་པ་དང་། ཁོ་ལྡིང་བ་ནི་ཧ་ཅང་མགྱོགས་པས་གློག་འཁྱུག་
པ་དང་མཚུངས་ལ། དེ་ནི་མིག་གིས་མི་མཐོང་བའི་གདོན་འདྲེ་ཞིག་གིས་ལས་
ཀ་བྱེད་པ་དང་ཨ་ན་མ་ན་རེད། ཅུང་མ་འགོར་བར་ཅོག་ཙེ་དང་རྐུབ་སྟེགས་
རིང་པོ་གཉིས་ཀ་རས་སྔོན་པོ་ཞིག་གིས་གཡོགས་འདུག་ཅིང་། རྐུབ་སྟེགས་
རྒྱབ་བསྙེས་མའི་སྟེང་ལའང་ངང་སྤུ་ཡིས་གཡོགས་ཡོད་ལ། ད་དུང་སྒེའུ་ཁུང་
སྟེང་ལ་དར་སྐུད་ཀྱི་དྲ་ཡོལ་བཀལ་འདུགཁབ་ཆུང་གིས་ཆེས་མཐའ་མཇུག་གི་
ལས་ཀ་ལས་ཚར་བ་དང་བུ་མོས་སྒེའུ་ཁུང་བརྒྱུད་ནས་ཕྱི་རོལ་ཏུ་བལྟས་པ་ན།
རྒྱལ་སྲས་ཀྱི་ཞྭ་མོའི་སྟེང་གི་བྱ་སྒྲོ་དེ་མཐོང་བྱུང་།
འཕང་ཤིང་གིས་རང་གི་ལུས་སྟེང་གི་སྐུད་པ་བརྒྱུད་ནས་རྒྱལ་སྲས་དེ་ཕྱིར་
བསུས་ཡོང་། རྒྱལ་སྲས་རྟ་ལས་བབས་ཏེ་ས་གདན་སྟེང་དུ་སྤོ་བཞིན་ཁང་མིག་
ནང་དུ་ཐོན་པ་ན།བུ་མོས་ལྭ་བ་རྙིང་ཧྲུལ་ཞིག་གྱོན་ནས་དེ་གར་ལངས་འདུག་
པ་མཐོང་། ཁོ་མོའི་དམར་ཐིང་ཐིང་དུ་གྱུར་པའི་ངོ་གདོང་ནི་ནགས་གསེབ་ཏུ་
བཞད་པའི་རྒྱ་སེ་མེ་ཏོག་ཅིག་དང་ཀུན་ནས་མཚུངས། སྐབས་དེར་རྒྱལ་སྲས་
ཀྱིས་་ཆེས་དབུལ་ལ་ཆེས་ཕྱུག་པའི་བུ་མོ་དེ་ཁྱོད་རེད། ང་དང་མཉམ་དུ་འགྲོ
བདག་གིས་ཁྱོད་རང་ཆུང་མར་ལེན་རྒྱུ་ཡིན”ཞེས་བཤད་པ་ན། བུ་མོས་ཁ་མ་
གྲགས་པར་ཅུང་ངོ་ཚ་བའི་ཚུལ་གྱིས་ལག་པ་རྒྱལ་སྲས་ཀྱི་ཕྱོགས་སུ་བསྲིངས།
རྒྱལ་སྲས་ཀྱིས་མོའི་ཡ་ཐོད་ལ་འོ་ཞིག་བྱས་རྗེས་ཁང་མིག་གི་ཕྱི་རོལ་ཏུ་ཁྲིད་
སོང་བ་དང་། དེ་ནས་མོ་རང་རྟ་ཐོག་ཏུ་བསྐྱོན་ནས་ཕྱིར་ཕོ་བྲང་དུ་ཁྲིད། དེའི་
རྗེས་ནས་ཁོ་གཉིས་ཀྱིས་ཕོ་བྲང་དུ་དགའ་སྐྱིད་དང་སྤྲོ་སྣང་གིས་ཁེངས་པའི་
གཉེན་སྟོན་རྒྱ་ཆེན་པོ་ཞིག་བྱས་པར་མ་ཟད། དུས་དེ་ནས་བཟུང་འཕང་དང་
ཐགས་ཆ། ཁབ་གསུམ་པོ་རྒྱལ་པོའི་མཛོད་ཁང་དུ་བཞག་ནས་བདག་གཉེར་
ལེགས་པོ་མཛད་དོ། །

ཁེ་ཚོང་།

ཀི་ལིན་གཅེན་གཅུང་གིས་བརྩམས།རིན་ཆེན་ཚེ་རིང་གིས་བསྒྱུར།
ཉིན་ཞིག་ལ་ཞིང་པ་ཞིག་གིས་རང་གི་གླང་རྒན་དེ་ཚོང་ར་ནས་དངུལ་
སྒོར་བདུན་བྱས་ཏེ་བཙོངས། ཕྱིར་ཁྱིམ་དུ་ལོག་པའི་ལམ་ཁར་ཁོ་རང་རྫིང་
བུ་ཞིག་བརྒྱུད་དགོས། རྫིང་བུ་དེར་མ་ཐོན་པའི་གོང་ཆུ་ནང་གི་སྦལ་བས་“ཀཱ་
ཀཱ”ཞེས་པའི་སྒྲ་སྒྲོག་བཞིན་པ་ཐོས།
ཞིང་པས་ཁེར་བཤད་ཀྱི་ཚུལ་གྱིས“ཧུན། ངོ་མའི་ཉོག་བཤད། ངས་དངུལ་
སྒོར་བདུན་ལྟར་བཙོངས་པ་ལས་བརྒྱད་མིན”ཞེས་བཤད། ཁོ་རང་རྫིང་བུའི་
འགྲམ་དུ་སོང་ནས་སྦལ་བ་རྣམས་ལ་“་གླེན་པ་ཚོ། དངུལ་སྒོར་བདུན་ལས་
བརྒྱད་མིན་པ་ངས་ཁྱོད་ཚོ་ལས་གསལ་པོར་ཤེས”ཞེས་བཤད་བཞིན་ཁུག་མའི་
ནང་གི་དངུལ་བླངས་ཏེ་རྫིང་བུའི་འགྲམ་དུ་བརྩིས་ནས་བསྡད། ཟངས་ཀྱི་སྒོར་
ཟུར་ཉེར་བཞི་ནི་དངུལ་སྒོར་གཅིག་ཡིན་ལ་བསྡོམས་པས་དངུལ་སྒོར་བདུན་
ཡོད།
འོན་ཀྱང་སྦལ་བས་ཁོའི་སྐད་ཆ་དེ་ཁས་མི་ལེན་པའི་ཚུལ་གྱིས་སྔར་
བཞིན“ཀཱ། ཀཱ། ཀཱ། ཀཱ།”ཞེས་གྲགས་ནས་བསྡད། ཚུལ་དེ་མཐོང་བས་ཞིང་པ་
ཁོང་ཁྲོ་ལངས་ཏེ་ཝེ། ཁྱེད་ཚོས་ང་ལས་གསལ་པོ་ཤེས་བསམས་ན་ཁྱེད་ཚོས་
རྩིས ”ཞེས་བཤད་བཞིན་སྒོར་ཚང་མ་རྫིང་བུའི་ནང་དུ་འཕངས། ཁོ་རང་རྫིང་
བུའི་འགྲམ་ནས་སྦལ་བ་རྣམས་ཀྱིས་སྒོར་བརྩིས་ཚར་རྗེས་ཁོ་ལ་ཕྱིར་སྤྲོད་པར་
བསྒུགས་ནས་བསྡད། འོན་ཀྱང་སྦལ་བས་སྔར་བཞིན“ཀཱ་ཀཱ”ཞེས་གྲགས་ནས་
བསྡད་པ་ལས་དངུལ་ཕྱིར་སྤྲད་མ་བྱུང་།
ཞིང་པས་ཉི་མ་ནུབ་རག་བར་དུ་སྒུག་ནས་བསྡད་མོད། འབྲས་བུ་ཅི་ཡང་
མ་ཐོབ་པས་ཕྱིར་ཁྱིམ་དུ་མི་ལོག་ཐབས་མེད་བྱུང་། ཕྱིར་ཁྱིམ་དུ་ལོག་ཁར་
ཁོས་ཁོང་ཁྲོའི་ངང་“མགོ་ཆེ། མིག་ཆེ། ཁ་ཆེ། ཆུ་འདྲེ་ཁྱོད་ཚོའི་འུར་སྒྲས་མིའི་
སྲོག་གཅོད་ཐུབ། འོན་ཀྱང་ཁྱེད་ཚོས་དངུལ་སྒོར་བདུན་ཀྱང་གསལ་པོ་བརྩི་མི་
ནུས། ཁྱེད་ཚོས་སྒོར་མོ་བརྩིས་ཚར་རག་བར་དུ་ང་འདི་ནས་འདུག་ངེས་ཡིན་
བསམ་པ་ཡིན་ནམ”ཞེས་སྦལ་བ་རྣམས་ལ་གཤེ་གཤེ་བཏང་བྱུང་།ཕྱིར་ཁྱིམ་ལ་
ལོག་པའི་ལམ་ཁར་སྦལ་བས་སྔར་བཞིན་ཁོའི་རྗེས་སུ“ཀཱ་ཀཱ”ཞེས་གྲགས་ནས་
བསྡད་པས་ཁོ་རང་ཁྱིམ་ལ་ཐོན་དུས་ད་དུང་ཁོང་ཁྲོ་ལངས་འདུག
དུས་ཡུད་ཙམ་འགོར་རྗེས་ཁོས་ཡང་བསྐྱར་གླང་རྒན་ཞིག་ཉོས་ནས་
བཤས་ཏེ་ཤ་བཙོང་དུ་འགྲོ་བར་གྲ་སྒྲིག་བྱས། ཁོ་རང་གིས་རྩིས་ཤིག་བརྒྱབ།
ཤ་བཙོངས་རྗེས་གླང་རྒན་གཉིས་ཀྱི་རིན་གོང་ལོན་འདུག་ལ། ད་དུང་གླང་
ལྤགས་ཤིག་ཀྱང་འཐོབ་འདུག ཅུང་མ་འགོར་བར་ཁོས་ཤ་དྲུད་ནས་གྲོང་ཁྱེར་
ལ་ཐོན་མོད། སྟབས་མ་ལེགས་པར་སྒོ་ཁར་སྤྱང་ཁྱི་ཡི་ཁྱི་ཚོགས་ཤིག་དང་
འཕྲད། སྤྱང་ཚོགས་དེས་གླང་ཤའི་མཐའ་ལ་བསྐོར་ནས་ཕར་ལྡིང་ཚུར་ལྡིང་
བྱས་ཏེ་སྣ་ཡིས་སྣོམ་ཞིང་ཁ་ནས་ཟུག་སྒྲ་འབྱིན་བཞིན་བསྡད། ཞིང་པས་སྤྱང་
ཚོགས་འདིས་མཚམས་འཇོག་རྒྱུ་མེད་པ་མཐོང་ནས། “རེད། ངས་ཧ་གོ་སོང་།
ཁྱོད་ལ་ཤ་ཉུང་ཉུང་ཞིག་དགོས་པས་ངས་བཟའ། ངས་བཟའ།”ཟེར་བ་ཨེ་རེད།
གལ་ཏེ་ངས་ཁྱོད་ལ་བྱིན་ན་ངའི་ལས་ལམ་ལ་མ་སོང་བ་རེད”ཅེས་བཤད།
འོན་ཀྱང་སྤྱང་ཁྱིས་སྔར་བཞིན་ཟུག་སྒྲ་འབྱིན་འདུག “ཅི་རེད། ཁྱོད་ལ་ཤ་རྡོག་
གཅིག་བྱིན་ན་མི་འཁྱེར་བར་ད་དུང་རང་གི་གྲོགས་དག་ལ་ཡང་སློང་འདོད་
པ་ཨེ་རེད”ཞིང་པས་དེ་ལྟར་བཤད་པ་ན། སྤྱང་ཁྱིས་སྔར་བཞིན་དུ་ཟུག་སྐད་
བརྒྱབ་ནས་བསྡད།
“ཡ་ཡ་ཡ། ཁྱོད་ཀྱིས་དེ་ལྟར་བྱེད་ན། ངས་ཤ་ཚང་མ་ཁྱོད་ལ་སྟེར། ངས་
ཁྱོད་རང་ངོ་ཤེས་ལ། ཁྱོད་སུ་ཚང་གི་ཡིན་པའང་ཤེས། གསལ་པོ་ཉོན། ཉིན་
གསུམ་གྱི་རྗེས་སུ་ངེས་པར་དུ་ང་ལ་དངུལ་སྤྲོད་དགོས། གལ་ཏེ་མི་སྤྲོད་ན་
ངས་རང་དགར་མི་འཇོག་ཁོ་ཐག་ཡིན། ཁྱོད་ཀྱིས་དངུལ་དེ་ངེད་ཚང་གི་ཁྱིམ་
ལ་བསྐྱལ་ནས་ཡོང་དགོས།” ཞིང་པས་དེ་ལྟར་བཤད་ཀྱིན་ཤ་ཚང་མ་ཐང་ལ་
བཞག་ནས་བུད་སོང་། སྤྱང་ཚོགས་མྱུར་དུ་ཤ་ཡོད་སར་བརྒྱུགས་ནས་ཤ་ཟ་
བཞིན་ཟུག་སྐད་བརྒྱབ། ཞིང་པས་ཐག་རིང་ནས་སྐད་དེ་གོ་བས་ཁེར་བཤད་
ཀྱིས་“ཉོན་དང་། སྐབས་འདིར་སུ་ཡིན་ཡང་ཅུང་ཙམ་རེ་བཟའ་དགོས། འོན་
ཀྱང་དེའི་རིན་སྤྱང་ཁྱིས་སྟེར་དགོས།”ཞེས་ཟེར།
ཉིན་གསུམ་གྱི་རྗེས་སུ། ཞིང་པས་སེམས་སུ“དོ་དགུང་ངའི་ཁུག་མའི་ནང་
ལ་དངུལ་གྱིས་བཀང་ངེས”ཞེས་བསམ་བཞིན་དགའ་སྤྲོས་ཁེངས་འདུག འོན་
ཀྱང་སུས་ཀྱང་ཁོ་ལ་དངུལ་མ་སྤྲད་པས་་རྗེས་ཕྱོགས་ནས་མི་སུའ ང་ཡིད་ཆེས་
མི་རུང་”ཞེས་བཤད་པར་མ་ཟད། བཟོད་མ་ཐུབ་པར་ཁོ་རང་གཅིག་པུ་གྲོང་
ཁྱེར་དུ་ཤན་པ་བཙལ་ནས་དངུལ་ལེན་དུ་སོང་། ཤན་པས་ཁོས་ཀུ་རེ་རྩེ་བ་
ཡིན་པར་བསམས། འོན་ཀྱང་ཞིང་པས་“སུས་ཀུ་རེ་རྩེ་བ་ཡིན། ངས་རང་གི་
དངུལ་ལེན་དགོས། ཉིན་གསུམ་གྱི་སྔོན་ལ། སྤྱང་ཁྱི་ཆེན་པོ་དེར་གླང་ཤ་ཧྲིལ་
པོ་ཞིག་བྱིན་པ་མ་ཡིན་ནམ།” ཤན་པས་གཏམ་དེ་ཐོས་མ་ཐག་ཁོང་ཁྲོའི་ངང་
ཕྱགས་མ་བཟུང་ནས་ཞིང་པ་སྒོར་ཕུད། ཞིང་པས་“ཁྱོད་ཀྱིས་བསྒུགས་ནས་
སྡོད། འཇིག་རྟེན་དུ་དྲང་བདེན་ཟེར་བ་ཞིག་ཡོད་ངེས་ཡིན”ཞེས་ཟེར་བཞིན་
རྒྱལ་པོར་ཞུ་གཏུག་བྱེད་དུ་སོང་།
སྲུང་དམག་གིས་ཁོ་རང་རྒྱལ་པའི་མདུན་དུ་ཁྲིད། ཀོང་ཇོ་ཡང་རྒྱལ་པའི་
གམ་དུ་ཙོག་ནས་བསྡད་ཡོད། རྒྱལ་པོས་ཁོ་ལ་ཞུ་རྒྱུ་ཅི་ཡོད་དྲིས་པ་ན། ཁོས་
སྐྱོ་བའི་ཚུལ་གྱིས་ལན་ལ་་སྦལ་བ་དང་སྤྱང་ཁྱིས་ངའི་དངུལ་ཁྱེར་སོང་། ཤན་
པས་དེ་ཁས་ལེན་མི་བྱེད་པར་མ་ཟད་ད་དུང་ཕྱགས་མ་བཟུང་ནས་ང་རང་
སྒོ་དེད”ཅེས་དོན་དེ་མགོ་ནས་མཇུག་བར་རྒྱལ་པོར་བཤད། ཀོང་ཇོས་ཞིང་
པའི་གཏམ་དེ་དག་ལ་ཉན་རྗེས་གད་མོ་བགད་བྱུང་། རྒྱལ་པོས་ཞིང་པ་བཤད་
རྒྱུར་“ངས་འདི་ནས་ཁྱོད་ཀྱི་ཆེད་དུ་དྲང་བདེན་སྐྱོང་མི་ནུས། འོན་ཀྱང་ངས་
རང་གི་བུ་མོ་ཁྱོད་ལ་ཆུང་མར་བྱིན་ཆོག མོ་མི་ཚེ་གང་པོར་འདི་ལྟར་གད་མོ་
བགད་མ་མྱོང་། སུ་ཞིག་གིས་མོ་ལ་གད་མོ་སློང་ནུས་ན་ངའི་བུ་མོ་དེ་ལ་ཆུང་
མ་སྟེར་རྒྱུ་དམ་བཅས་ཡོད། ཁྱོད་ཀྱིས་དཀོན་མཆོག་ལ་འདི་འདྲའི་སྐལ་བ་
བཟང་པོ་ཞིག་གནང་བར་བཀའ་དྲིན་ཞུས་ན་ལེགས་པར་སྙམ”ཞེས་གསུངས།
ཞིང་པས་ལན་དུ་“ང་ལ་མོ་རང་མི་དགོས། ངའི་ཁྱིམ་ན་ཆུང་མ་གཅིག་ཡོད།
འོན་ཀྱང་ངས་ད་དུང་མང་འདུག་བསམ། ཁྱིམ་དུ་ལོག་ཐེངས་རེར་ངའི་སྣང་
བར་ག་ས་གང་དུ་མོ་རང་ལངས་འདུག་པའི་ཚོར་སྣང་ཞིག་སྟེར།” རྒྱལ་པོས་
ཐོས་མ་ཐག་ཏུ་ཁོང་ཁྲོ་ལངས་ནས་“ཁྱོད་ངོ་མའི་གླེན་པ་ཞིག་རེད།” ཟེར།
ཞིང་པས་རྒྱལ་པོ་རིན་པོ་ཆེ། གླང་རྒན་ལ་ཤ་ཐོགས་པ་ཙམ་ལས་དེ་ལ་སྤྱོད་སྒོ་
གཞན་ཅི་ཞིག་ཡོད”ཅེས་ལན་བཏབ། རྒྱལ་པོས་་ཁྱོད་ཀྱིས་ཅུང་ཙམ་བསྒུགས་
དང༌། ངས་ཁྱོད་ལ་བྱ་དགའ་གཞན་ཞིག་སྟེར། ད་མར་སོང་། ཉིན་གསུམ་གྱི་
རྗེས་སུ་ཕྱིར་ཤོག ངས་ཁྱོད་ལ་ལྔ་བརྒྱ་ཏག་ཏག་སྟེར” ཞེས་བཤད།
ཞིང་པ་ཕོ་བྲང་གི་སྒོར་བུད་རྗེས། སྲུང་དམག་གིས་ཁོ་ལ“ཁྱོད་ཀྱིས་ཀོང་
ཇོར་གད་མོ་སློང་ཐུབ་སོང་། ཕལ་ཆེར་བྱ་དགའ་མང་པོ་ཡོད་རྒྱུ་རེད” ཅེས་
དྲིས།
་ངས་བསམས་ན་དེ་འདྲ་རེད། དངུལ་སྒོར་ལྔ་བརྒྱ་འཐོབ་ཐུབ།”
“ཉོན་དང་། ང་ལ་ཅུང་ཙམ་བགོས་དང༌། ཁྱོད་ལ་སྒོར་དེ་འདྲ་མང་པོས་
ཅི་བྱེད།”
“ཆོག་གི། ངས་ཁྱོད་ལ་ཉིས་བརྒྱ་སྟེར་ཟེར། ཉིན་གསུམ་གྱི་རྗེས་སུ་ཁྱོད་
རང་རྒྱལ་པོའི་མདུན་ལ་སོང་། ཁོང་གིས་ཁྱོད་ལ་དངུལ་སྟེར་ངེས།” གམ་གྱི་
ཚོང་པ་ཞིག་གིས་ཁོ་ཚོའི་གཏམ་དེ་ཐོས་རྗེས། ཞིང་པའི་རྗེས་འབྲངས་ཏེ་ལྭ་བ་
འཐེན་བཞིན་དུ་“ ཨ་ལ་ལ།སྤུན་ཟླ་ཁྱོད་ངོ་མའི་མི་བསོད་ནམས་ཅན་ཞིག་རེད།
ཁྱོད་ཀྱིས་དངུལ་སྒོར་ཇི་ལྟར་བཀོལ་སྤྱོད་བྱེད་རྒྱུ་ཡིན། ངས་ཁྱོད་ཀྱི་དངུལ་
སྒོར་རྣམས་སྒོར་ཟུར་ལ་བརྗེ”ཞེས་བཤད། “མི་སེར་སྣ་ཅན་ཁྱོད་ཀྱིས་ང་ལ་
སྒོར་ད་བྱིན་དང་། ཁྱོད་ལ་ད་དུང་དངུལ་སྒོར་སུམ་བརྒྱ་ལེན་རྒྱུ་ཡོད་པ་རེད།
ཉིན་གསུམ་གྱི་རྗེས་སུ་རྒྱལ་པོས་ཁྱོད་ལ་ཁ་གྲངས་ཇི་བཞིན་ཏུ་སྟེར་ཁོ་ཐག་
ཡིན”ཞེས་ཞིང་པས་དེ་ལྟར་ལན་བཏབས། ཚོང་པས་རང་ལ་ཁེ་ཕན་ཐོབ་སོང་
སྙམ་ནས་དགའ་སྤྲོ་ཚད་མེད་སྐྱེས། རྒྱུ་མཚན་ནི་ཁོས་ཞིང་པར་བརྗེས་པའི་
སྒོར་ཟུར་དེ་དག་ཚང་མ་བཀོལ་མི་ཐུབ་པའི་ཟངས་སྒོར་ཡིན་པས་སྒོར་ཟུར་
གསུམ་དང་བཞིའི་རིན་ཐང་ལ་སྒོར་ཟུར་གཉིས་ལས་མེད།
ཉིན་གསུམ་འགོར་རྗེས་ཞིང་པ་བཀའ་བཞིན་རྒྱལ་པོའི་མདུན་དུ་སོང་
བ་དང་། རྒྱལ་པོ་ཁོང་ཁྲོ་ཟ་བཞིན་ཁོའི་ལྭ་བ་མར་ཕུད་ནས་དབྱུག་ལེབ་ཀྱིས་
ཐེངས་ལྔ་བརྒྱར་གཞུས་ཤིག”ཅེས་གསུངས། ཞིང་པས“ཧེ། དེ་ཚོ་ད་ལྟ་ང་ལ་མི་
དབང་། ཉིས་བརྒྱ་ངས་སྲུང་དམག་ལ་བྱིན་པ་དང་སུམ་བརྒྱ་ཚོང་པ་ལ་བརྗེས།
དྲང་བདེན་དང་གནས་ལུགས་ཀྱི་སྒོ་ནས་བཤད་ན། ད་ང་ལ་ཅུང་ཙམ་ཡང་
མི་དབང་”ཞེས་བཤད།
སྐབས་འདིར། སྲུང་དམག་དང་ཚོང་པ་གཉིས་ཕོ་བྲང་དུ་ཡོང་ནས་ཞིང་
པའི་ལག་ནས་ཐོབ་པའི་ཕན་ཆ་དེ་ལེན་པར་ཡོང་། མཐའ་མར་གཅར་རྡུང་
ནན་མོ་བྱས། སྲུང་དམག་གིས་བྲོ་བ་འདི་སྔོན་ཆད་ནས་མྱངས་མྱོང་པས་ཨུ་
ཚུགས་ཀྱིས་བསྲན་ནས་བསྡད། འོན་ཀྱང་ཚོང་པས་ན་ཟུག་འདི་འདྲ་ཞིག་གང་
ནས་མྱངས་མྱོང་། ན་བས་མ་བཟོད་པར་ངུ་འབོད་བྱེད་ཀྱིན་ཁ་ནས“འདི་ནི་
དངུལ་སྒོར་སྲ་མོ་རེད་དམ”ཞེས་དྲིས། རྒྱལ་པོས་ཞིང་པའི་སྤྱོད་པ་དག་མཐོང་
ནས་སེམས་ཀྱིས་མ་བཟོད་པར་གད་མོ་ཤོར། ཁོང་ཁྲོ་སྐྱེས་འདུག་པ་དེ་ཡང་
ཞི་བར་གྱུར་ནས“ཁྱོད་ཀྱིས་གནང་སྦྱིན་དེ་ལག་ལ་མ་འབྱོར་སྔོན་ལ་ཤོར་སོང་
བས་ངས་ཁྱོད་ལ་སྐྱིན་ཚབ་སྤྲོད། ངའི་དངུལ་མཛོད་ནང་དུ་དངུལ་སྒོར་ལེན་
དུ་སོང༌། གང་འདོད་ཀྱིས་བླངས་ཆོག” ཅེས་གསུངས།
སྐད་ཆ་དེ་ཞིང་པས་ཐོས་མ་ཐག་ཏུ་ཧ་གོ་སྟེ། ཁོས་རང་གི་ཁུག་མ་ཆེན་
པོ་གཉིས་ཀྱི་ནང་དངུལ་སྒོར་གྱིས་གང་བར་བྱས། དངུལ་བླངས་རྗེས་ཁོ་རང་
ཇ་ཁང་དུ་སོང་ནས་དངུལ་དེ་དག་བརྩིས་ནས་བསྡད། ཚོང་པས་ཀྱང་ཁོང་གི་
རྗེས་དེད་ནས་ཇ་ཁང་ནང་དུ་འཛུལ། ཞིང་པས་ཁེར་བཤད་ཀྱི་ཚུལ་དུ་“རྒྱལ་པོ་
འདི་ངོ་མའི་མི་གཡོ་ཁྲམ་ཅན་ཞིག་རེད། ང་ལ་མགོ་སྐོར་བཏང་འདུག ཁོ་རང་
ཉིད་ཀྱིས་ང་ལ་དངུལ་བྱིན་ན་ངའི་ཅི་ཙམ་ཡོད་པ་ཤེས་ཐུབ་ལ། ད་ལྟ་ང་རང་
ཉིད་ཀྱིས་གང་འདོད་ལྟར་བླངས་ན་ཅི་ཙམ་ཡོད་པ་ངས་ཅི་ལྟར་ཤེས”ཞེས་
བཤད།
ཚོང་པས་གཏམ་དེ་ཐོས་རྗེས་སེམས་སུ“དཀོན་མཆོག་མཁྱེན། སྐྱག་ཕྲུག་
འདིས་ང་ཚོའི་རྒྱལ་པོ་ལ་ངན་གཏམ་བཤད་ཀྱིན་འདུགངས་མྱུར་དུ་གོང་མར་
ཡར་ཞུ་བྱས་ན་ང་ལ་བྱ་དགའ་གནང་ངེས་ཡིན་ལ། ཁོ་ལ་བྱ་དགའ་བྱིན་རུང་
ཆད་པའང་གཅོད་དགོས”ཞེས་བཤད། རྒྱལ་པོས་ཞིང་པའི་སྐད་ཆ་དེ་དག་
ཐོས་རྗེས་ཁོང་ཁྲོ་སྐྱེས་ནས་ཚོང་པ་ལ་“་ཁོ་རང་བཟུང་ནས་བདག་གི་མདུན་དུ་
ཁྲིད་ཤོག དལ་འགོར་བྱེད་མི་རུང་”ཞེས་གསུངས། ཚོང་པས་ཞིང་པ་ལ་“རྒྱལ་
པོ་ལགས་ཀྱིས་ཁྱོད་རང་མྱུར་དུ་ཁོང་ལ་མཇལ་དུ་ཤོག་ཟེར། དལ་འགོར་བྱེད་
མི་ཆོག”ཅེས་བཤད་པ་ན། ཞིང་པས“ང་རྒྱལ་པོའི་མདུན་ལ་ཇི་ལྟར་སོང་ན་
 ལེགས་པ་དེ་ངས་ཤེས། ཐོག་མར་འཚེམ་བཟོ་བ་ཞིག་བཙལ་ནས་ང་ལ་ལྭ་བ་
གསར་བ་ཞིག་བཟོ་དགོས། ང་འདི་འདྲའི་རྒྱུ་ཅན་ཞིག་གིས་ལྭ་བ་ཧྲུལ་པོ་ཞིག་
གྱོན་ནས་རྒྱལ་པོ་ལ་ཅི་ལྟར་མཇལ”ཞེས་བཤད། ཚོང་པས་ཞིང་པས་ལྭ་བ་
ཧྲུལ་པོ་ཞིག་གྱོན་འདུག་པ་དེ་ལ་རྐྱེན་བྱས་ཏེ་འགྲོ་འདོད་ཀྱི་བསམ་པ་མེད་པ་
ཚོར་བྱུང་། ཡང་རྒྱལ་པོའི་ཁོང་ཁྲོ་ཞི་བ་ན། རང་གི་བྱ་དགའ་ཡང་མེད་པར་མ་
ཟད་ཞིང་པ་འདིར་ཆད་པ་ཡང་གཅོད་མི་ཐུབ་བསམ་ནས་“ཡ། ཁྱོད་དང་ངེད་
གཉིས་བར་གྱི་བརྩེ་འདང་བསམས་ནས་ངས་གནས་སྐབས་སུ་ཁྱེད་ལ་ལྭ་བ་
ཡག་པོ་ཞིག་གཡར་ཆོག ལྷད་མེད་བརྩེ་འདང་གི་ཆེད་དུ་མིས་བྱ་བ་གང་ཡང་
སྒྲུབ་ནུས”ཞེས་བཤད། ཞིང་པས་སེམས་ལ“དེ་ལེགས་པོ་འདུག” ཚོང་པའི་
ལྭ་བ་གྱོན་ནས་ཁོ་དང་མཉམ་དུ་གོང་མའི་མདུན་ལ་སོང་། རྒྱལ་པོས་ཞིང་པ་
ལ“ཁྱོད་ཀྱིས་ཅིའི་ཕྱིར་ང་ལ་སྐད་ཆ་དེ་དག་བཤད་དགོས།” ཞིང་པས་ཕྱིར་
ལན་དུ་་ཨེ། དེ་ཚོང་པའི་ཉོག་བཤད་རེད། དེའི་ཁ་ནང་ལ་རྫུན་མ་གཏོགས་
དྲང་གཏམ་མེད། ཐ་ན་ངའི་ལུས་སྟེང་གི་ལྭ་བ་འདི་ཡང་ཁོང་གི་རེད་ཟེར།”
ཚོང་པས་སྐད་གསང་མཐོན་པོའི་ངང་ནས“འདིའི་ནང་དོན་ཅི་ཡིན། ཁྱོད་ཀྱི་
ལྭ་བ་དེ་ངའི་མ་ཡིན་ནམ། བརྩེ་འདང་བསམས་ནས་ད་གཟོད་ཁྱོད་ལ་གཡར་
ནས་རྒྱལ་པོར་མཇལ་དུ་ཡོང་བ་མ་ཡིན་ནམ” ཞེས་བཤད།
རྒྱལ་པོས་ཚོང་པའི་སྐད་ཆར་ཉན་རྗེས་་ཚོང་པས་མི་གཅིག་ལ་མགོ་བསྐོར་
བཏང་འདུག་པ་ཐག་གིས་ཆོད། ང་ལ་མགོ་བསྐོར་བཏང་བའམ་ཡང་ན་ཞིང་
པ་ལ་མགོ་བསྐོར་བཏང་འདུག”ཅེས་གསུངས་རྗེས་བཀའ་ཕབ་སྟེ་ཡང་བསྐྱར་
ཚོང་པ་ལ་པང་ལེབ་ཀྱིས་གཞུ་དགོས་པའི་‘བྱ་དགའ་`གནང་། ཞིང་པས་ཚོང་
པའི་གོས་བཟང་གི་ལྭ་བ་གྱོན་ཏེ་ཁུག་མའི་ནང་ལ་དངུལ་སྒོར་གང་བཅུག་
ནས་ཕྱིར་རང་ཁྱིམ་དུ་ལོག་ཞོར་“་ད་ཐེངས་ཀྱི་ཚོང་འདི་ངོ་མས་ཡག་པོ་ཞིག་༠
འཁྱོངས་སོང་”ཞེས་བཤད།
དེ་ལྟར་ཞིང་པ་གླེན་པ་ཡིན་རུང་ཚོང་པའི་གཡོ་འོག་ཏུ་མ་ཚུད་དོ། །

ནུ་བོ་དང་ཨ་ཅེ་ཆུང་ཆུང་།

ཀི་ལིན་གཅེན་གཅུང་གིས་བརྩམས། རིན་ཆེན་ཚེ་རིང་གིས་བསྒྱུར།
ནུ་བོས་ཨ་ཅེ་ཡི་ལག་པར་འཇུ་བཞིན་“ ཨ་མ་འདས་རྗེས། མ་ཡར་གྱིས་
ནམ་རྒྱུན་ང་ཚོ་ལ་གཅར་རྡུང་བྱེད་པ་མ་ཟད། འུ་གཉིས་མོའི་མདུན་དུ་སོང་
ཚེ་རྡོག་ཐོས་གཞུ་བ་དང་།འུ་གཉིས་ཀྱིས་སྲ་ཞིང་མཁྲེགས་པའི་བག་ལེབ་ཀྱི་ཕྱི་
ཤུན་ཟ་དགོས་པས། ཅོག་ཙེའི་འོག་གི་ཁྱི་ཕྲུག་དེར་ཡང་མི་དོ། མོས་སྐབས་རེར་
ཁྱི་ཕྲུག་དེ་ལ་ཟས་བཟང་པོ་སྟེར། འུ་གཉིས་ཀྱིས་ཉིན་གཅིག་ལའང་སྐྱིད་པའི་
འཚོ་བ་རོལ་མ་ཐུབ། གནམ་རྒན་མས་ང་ཚོ་ལ་སྙིང་རྗེ་ནས་ཨ་མ་ལ་ཤེས་སུ་
བཅུག་ན་ཅི་མ་རུང༌། འགྲོ། ང་ཚོ་མཉམ་དུ་ཕྱི་རོལ་ལ་འགྲོ”ཞེས་བཤད།
ཉིན་གཅིག་གི་རིང་ལ་ཁོ་ཚོ་རྩྭ་ཐང་དང་ས་སྟོང་། བྲག་རི་སོགས་བརྒྱུད་
ནས་སོང་། སྐབས་དེར་ཆར་བ་བབས་བྱུང་། ཨ་ཅེས་ལྟོས་དང་། གནམ་རྒན་
མ་ང་ཚོ་དང་མཉམ་དུ་ངུ་བཞིན་འདུག”ཅེས་བཤད། ས་སྲོས་ཀྱི་སྐབས། ཁོ་ཚོ་
ནགས་ཚལ་ཆེན་པོ་ཞིག་ཏུ་ཐོན། སེམས་སྡུག་དང་བཀྲེས་སྐོམ་ངང་ལ་ལུང་བ་
བརྒལ་བས་ཁོ་གཉིས་ཐང་ཆད་ནས་སྡོང་བོ་ཁོག་སྟོང་ཞིག་གི་ནང་དུ་འཛུལ་
ནས་གཉིད་ལ་ཤོར།
ཕྱི་ཉིན་ཞོགས་པར། ཁོ་གཉིས་གཉིད་ལས་སད་པའི་ཚེ། ཉི་མ་ནི་ནམ་
མཁའི་མཐོངས་སུ་ཤར་འདུག་ཅིང་། དྲོད་འཇམ་གྱི་ཉི་འོད་ནི་ཁོ་ཚོའི་སྔོང་
པོ་དེའི་ནང་དུ་འཕྲོས་འདུག ནུ་བོས་་ཨ་ཅེ། ང་རང་ཁ་སྐོམ། གང་ན་ཆུ་མགོ་
ཞིག་ཡོད་ན་དེར་སོང་ནས་ཆུ་འཐུང་དགོས། ངས་ཆུའི་བཞུར་སྒྲ་ཐོས་བྱུང་
ཞེས་བཤད་ཀྱིན་ཡར་ལངས་ཏེ་ཨ་ཅེའི་ལག་པར་འཇུ་བཞིན་ཆུ་མགོ་འཚོལ་
བར་སོང་།མ་ཡར་དེ་ཕྲ་མེན་མ་ཞིག་ཡིན་པ་ཁོ་གཉིས་ཀྱིས་ག་ལ་ཤེས།བྱིས་པ་
གཉིས་བྲོས་པའི་དོན་དེ་ཤེས་རྗེས། མོ་རང་ཁོ་གཉིས་ཀྱི་རྗེས་དེད་ནས་ཕྲ་མེན་
མ་གཞན་དག་དང་འདྲ་བར། ལྐོག་ནས་ནགས་ཚལ་དུ་ཡོད་པའི་ཆུ་མགོ་ཚང་
མར་མཐུ་བཏང་བྱུང་།
སྐབས་འདིར་ཁོ་གཉིས་ཀྱིས་དྭངས་གཙང་གི་ཆུ་མོ་ཞིག་ཡོད་པ་མཐོང་
ཞིང་།ནུ་བོས་དེ་མ་ཐག་ཆུ་དེ་འཐུང་འདོད་པའི་སྐབས། ཨ་ཅེས་ཆུ་བོའི་བཞུར་
སྒྲ་ལས་“སུ་ཞིག་གིས་ང་འཐུངས་ན། དེ་གཅན་གཟན་སྟག་ཅིག་ཏུ་འགྱུར་ངེས་
ཡིན།”ཟེར་བ་ཐོས་པས། མྱུར་དུ་ནུ་བོ་ལ་“ནུ་བོ། ཆུ་དེ་འཐུང་མི་ཉན། དེ་འཐུང་
ཚེ་ཁྱོད་རང་གཅན་གཟན་དུ་གྱུར་ནས་ང་བཟའ་ངེས་རེད། ”ཅེས་བཤད། ནུ་
བོ་སྐོམ་ནས་བཟོད་ཐབས་བྲལ་མོད། ཁོས་ཨ་ཅེ་ལ་་ཆུ་མགོ་གཞན་ཞིག་རྙེད་
རག་བར་དུ་ངས་བསྲན་ཆོག”ཟེར།
ཁོ་གཉིས་ཀྱིས་ཆུ་མགོ་གཞན་ཞིག་རྙེད་བྱུང་། སྐབས་དེར་ཨ་ཅེས་ཆུའི་
བཞུར་སྒྲ་ལས་“སུ་ཞིག་གིས་ང་འཐུངས་ན། མི་དེ་སྤྱང་ཀི་ཞིག་ཏུ་འགྱུར་ངེས་
ཡིན།”ཟེར་བ་ཐོས་པས་ནུ་བོ་ཆུང་ཆུང་ལ། “ནུ་བོ། ཆུ་དེ་འཐུང་མི་ཉན། ཆུ་དེ་
འཐུངས་ན། ཁྱོད་སྤྱང་ཀི་ཞིག་ཏུ་གྱུར་ནས་ང་བཟའ་བར་ངེས།” ཟེར། ནུ་བོས་
དེ་ཡང་མ་འཐུང་། ཁོས་་ཆུ་མགོ་གཞན་ཞིག་རྙེད་རག་བར་དུ་སྒུག་ཆོག ང་
རང་ཁ་སྐོམ་ནས་བསྲན་ཐབས་མེད་པས་ཨ་ཅེ་ཁྱོད་ཀྱིས་ཅི་ཟེར་རུང་ཐེངས་
འདིར་ངས་འཐུང་ཁོ་ཐག་ཡིན”ཞེས་ཟེར་བ་དང་། ཁོ་གཉིས་ཆུ་མགོ་གཞན་
ཞིག་འཚོལ་བར་སོང་།
ཡུད་ཙམ་ཕྱིན་རྗེས་ཁོ་གཉིས་ཀྱིས་ཆུ་མགོ་གསུམ་པ་དེ་རྙེད་བྱུང་། ཡང་ཨ་
ཅེས་དེའི་བཞུར་སྒྲ་ལས“སུ་ཞིག་གིས་ང་བཏུང་ན། མི་དེ་ཤྭ་བ་ཞིག་ཏུ་འགྱུར་
ངེས་ཡིན།”ཟེར་བ་ཐོས། དེ་བས་ནུ་བོ་ལ་་ནུ་བོ། ཆུ་དེ་འཐུང་མི་རུང༌། ཆུ་
དེ་འཐུངས་ཚེ་ཁྱོད་རང་ཤྭ་བ་ཞིག་ཏུ་གྱུར་ནས་ངའི་གམ་ནས་འགྲོ་ངེས་
རེད།”ཅེས་བཤད་ཀྱང་། ཐེངས་འདིར་ནུ་བོ་ཆུང་ཆུང་གིས། ཆུ་མགོར་སོང་
ནས་མགོ་སྒུར་ཏེ་ཆུ་ཐིགས་འགས་ཁ་བརླན་པར་བྱས་མ་ཐག་ཏུ་ཁོ་ཤྭེའུ་ཞིག་
ཏུ་གྱུར་ཏོ། །ཨ་ཅེ་ཆུང་ཆུང་གིས་ཚུལ་དེ་མཐོང་འཕྲལ་སྐྱོ་བའི་མཆི་མ་དབང་
མེད་དུ་ཤོར་བྱུང་། ཤྭེའུ་ཡང་ཚུར་ཡོང་ནས་ངུས་བྱུང་། བུ་མོ་ཆུང་ཆུང་དེས་
མཐུ་ཕོག་པའི་ནུ་བོ་ལ་“ད་མ་ངུ་། ངའི་སྙིང་ཉེ་བའི་ཤྭེའུ། ང་དུས་ནམ་ཡང་
ཁྱོད་དང་ཁ་མི་འབྲལ།”ཞེས་བཤད་བཞིན་རྐང་ཤུབས་ཀྱི་གསེབ་ནས་གསེར་
མདོག་གི་སྐུད་པ་རྐྱ་གཅིག་བླངས་ནས་ཤྭེའུ་ཡི་སྐེ་ལ་བཏགས། དེ་ནས་རྩྭའི་
ཐག་པ་ཞིག་བསླས་ནས་ཤྭེའུ་ཡི་སྐེ་ལ་བསྐོན་ཏེ་ནགས་ཁྲོད་དུ་བསྐྱོད།
ཁོ་གཉིས་ཡུན་རིང་པོར་མདུན་དུ་སོང་སོང་མཐར་ཁང་ཆུང་ཞིག་གི་
མདུན་དུ་སླེབས། བུ་མོ་ཆུང་ཆུང་ཁང་པའི་ནང་དུ་སོང་ནས་བལྟས་པ་ན། དེ་
ནི་ཁང་སྟོང་ཞིག་ཡིན་པས། “ད་ནི་ང་ཚོ་འདི་ནས་འདུག་ཆོག”སྙམ། དེ་བས་
མོས་སྔོན་ལ་ལྕང་མའི་ལོ་མ་དང་རྩྭ་ལྡུམ་མང་པོ་བཏིངས་ནས་ཤྭེའུ་ལ་ཉལ་
ས་བདེ་མོ་ཞིག་ལས། ཉིན་རེའི་ཞོགས་པར་མོ་རང་སྒོར་སོང་ནས་རྩྭ་དང་འབྲི་
ཏ་ས་འཛིན། ཤུན་མཁྲེགས་ཤིང་ཏོག་དང་སྔོ་རྩྭ་སོགས་ཁྱེར་ཡོང་སྟེ་ཤྭེའུ་ལ་ཟ་
རུ་བཅུག·ཤྭེའུས་མོའི་ལག་གི་རྩྭ་ཟ་བཞིན་དགའ་སྤྲོའི་ངང་མོའི་མཐའ་འཁོར་
རུ་ཕར་ལྡིང་ཚུར་ལྡིང་བྱས་ནས་བསྡད། དགོང་མོར། ཨ་ཅེ་ཐང་ཆད་པས་
གསོལ་འདེབས་བྱས་རྗེས་ཤྭེའུ་ཡི་རྒྱབ་དེ་སྔས་མགོ་ཡི་ཚུལ་བྱས་ཏེ་བདེ་མོའི་
ངང་གཉིད་སོང་། ཨ་ཁ་ཁ། གལ་ཏེ་མོའི་ནུ་བོ་ཆུང་ཆུང་དེ་སྔར་བཞིན་མིའི་
གཟུགས་ཅན་ཡིན་ན་འཚོ་བ་འདི་འདྲ་ཞིག་ཡིན་རུང་སྐྱིད་སྙམ་ཡོད།
ཁོང་གཉིས་ཀ་ས་སྟོང་འདི་ནས་ཉིན་འགར་འཚོ་སྡོད་བྱས། ཉིན་ཞིག་ལ།
ས་འདིའི་རྒྱལ་པོ་ནགས་ཚལ་དུ་རི་དྭགས་རྔོན་པར་ཕེབས། དུང་སྒྲ་དང་ཁྱིའི་
ཟུག་སྐད། རྔོན་པ་ཚོའི་ངར་སྐད་སོགས་ཐག་རིང་པོ་ནས་གྲགས་ཡོང་། ཤྭེའུས་
དེ་ཐོས་མ་ཐག་ཏུ་ལྟ་འདོད་ཀྱི་བསམ་པ་དབང་མེད་དུ་སྐྱེས། ཁོས་ཨ་ཅེར་“ངས་
མི་བཟོད་གི། ང་རི་དྭགས་རྔོན་སར་འགྲོ་འདོད། ཞུགས་སུ་ཆུགས”ཞེས་བཤད་
ནས་ཨ་ཅེ་འཐད་རག་བར་དུ་རེ་བ་གང་མང་ཞུས།
ཨ་ཅེས་ཁོ་ལ་“ཡིན་ཡང་ཉི་མ་ནུབ་སྐབས་ཕྱིར་ལོག་དགོས། རྔོན་པ་ཚོ་
ཡོང་ན་ངས་སྒོ་རྒྱག་རྒྱུ་ཡིན། ངས་ཁྱོད་ཡིན་པ་ཤེས་ཆེད་ཁྱོད་ཀྱིས་སྒོ་རྡུང་
ཞོར་དུ་ངའི་ཨ་ཅེ་ཆུང་ཆུང་། ང་ནང་ལ་ཡོང་དུ་ཆུགས’ཞེས་ཤོད། ཁྱོད་ཀྱིས་
དེ་ལྟར་མི་བཤད་ན་ངས་སྒོ་མི་ཕྱེ་ཁོ་ཐག་ཡིན”ཞེས་བཤད།
ཤྭེའུ་འཕུར་ལྡིང་གི་ཚུལ་གྱིས་སྒོར་བུད་སོང་། ཁོའི་སེམས་སུ་་རང་དབང་
གི་ཚོར་བ་ཇི་འདྲའི་སྐྱིད་པ་ལ”ཞེས་བསམ་བྱུང་། རྒྱལ་པོ་དང་རྔོན་པ་ཚོས་
མཛེས་སྡུག་ལྡན་པའི་སྲོག་ཆགས་དེ་མཐོང་ནས་དེའི་རྗེས་དེད་ཀྱང་རྗེས་མ་
ཆོད། ནམ་རྒྱུན་ཁོ་ཚོས་སེམས་ལ་དེ་འཛིན་ཐུབ་ངེས་ཡིན་འདོད་པའི་སྐབས་
དེར་ཤྭེའུ་སྡོང་གསེང་དུ་འཛུལ་ནས་གར་སོང་ཆ་མེད་དུ་གྱུར།
ཉི་མ་རིམ་གྱིས་ནུབ་སོང་། ཤྭེའུ་ཁང་པ་ཆུང་ཆུང་དེའི་མདུན་ལ་སོང་སྟེ་སྒོ་
རྡུང་ཞོར་ཁ་ནས་“ ངའི་ཨ་ཅེ་ཆུང་ཆུང་། ང་ནང་ལ་ཡོང་དུ་ཆུགས”ཞེས་བཤད་
་ཐག་སྒོ་ཕྱེས་ནས་ནང་ལ་འཛུལ་ཏེ་ཉལ་ཁྲིའི་སྟེང་ནས་ཞག་གང་པོར་ངལ་
གསོ་བྱས། ཕྱི་ཉིན་ནངས་མོར་རི་དྭགས་རྔོན་པའི་འགོ་བརྩམས་བྱུང་། ཤྭེའུས་
དུང་སྐད་དང་རྔོན་པ་ཚོའི་འུར་སྒྲ་ཐོས་རྗེས་སེམས་ནས་མ་བཟོད་པར“ཨ་
ཅེ་ཆུང་ཆུང༌། སྒོ་ཕྱེས་དང༌། ང་ངེས་པར་དུ་སྒོར་འགྲོ་དགོས།”ཞེས་བཤད་པ་
ན། བུ་མོ་ཆུང་ཆུང་གིས་ཁོ་ལ་སྒོ་འབྱེད་ཞོར“ས་སྲོད་ལ་ངེས་པར་དུ་ཕྱིར་ཡོང་
དགོས། སྔར་བཞིན་ལྐོག་བརྡ་དེ་བཤད་དགོས”ཞེས་བཤད།
རྒྱལ་པོ་དང་རྔོན་པ་རྣམས་ཀྱིས་སྐེ་ལ་གསེར་མདོག་གི་སྐེ་རྒྱན་བཏགས་
པའི་ཤྭེའུ་དེ་མཐོང་ནས་ཡང་དེའི་རྗེས་དེད། འོན་ཀྱང་ཁོ་ཚོ་ལ་མཚོན་ན་ཤྭེའུ་
དེ་མགྱོགས་ལ་བློ་རིག་དང་ལྡན་པས་ཁོ་ཚོས་ཉིན་གཅིག་རིང་བདས་མཐར་
ད་གཟོད་དེའི་མཐའ་བསྐོར་ཐུབ་སོང་། རྔོན་པ་ཞིག་གིས་མདའ་འཕངས་ཏེ་
ཤེའུ་ཡི་རྐང་པ་རྨས་པས། ཤེའུ་འབྲོ་སྐབས་དལ་མོའི་ངང་ནས་མི་འགྲོ་ཐབས་
མེད་བྱུང་། རྔོན་པ་དེ་ཁོའི་རྗེས་དེད་ནས་ཁོ་གཉིས་འདུག་སའི་ཁང་པའི་
གམ་ལ་ཐོན། རྔོན་པས་ཤྭེའུ་ཡིས་“ངའི་ཨ་ཅེ་ཆུང་ཆུང་། ང་ནང་ལ་ཡོང་དུ་
ཆུགས”ཞེས་བཤད་རྗེས་སྒོ་ཕྱེས་ཏེ་ནང་ལ་སོང་བའི་གནས་ཚུལ་དེ་སེམས་ལ་
བཟུང་ནས་རྒྱལ་པོ་ལ་ཁོས་མཐོང་བའི་གནས་ཚུལ་དག་ཞུས། “སང་ཉིན་ཡང་
བསྐྱར་རི་དྭགས་ཐེངས་གཅིག་བརྔོན”ཞེས་རྒྱལ་པོས་རྔོན་པའི་སྐད་ཆར་ཉན་
རྗེས་དེ་ལྟར་གསུངས།
ཨ་ཅེས་ཤྭེའུ་ལ་རྨས་ཕོག་པ་མཐོང་ནས་དངངས་སྐྲག་སྐྱེས་ཤིང་། དེ་མ་
ཐག་ཏུ་ཁོའི་རྨ་ཁ་བཀྲུས་ནས་སྨན་ཆུ་བསྐུས། “སྙིང་ཉེ་བའི་ཤྭེའུ་ལགས། མལ་
ཁྲིའི་སྟེང་རྨ་ཁ་ལ་བདག་སྐྱོང་བྱེད་བཞིན་ངལ་གསོ་བྱོས”ཞེས་བཤད། རྨ་ཁ་
དེ་འདྲའི་ལྕི་མོ་མིན་པས་ཕྱི་ཉིན་ནངས་མོར་ཤྭེའུ་ལ་ན་བའི་ཚོར་བ་ཡལ་བར་
གྱུར། ཕྱི་ནས་རི་དྭགས་རྔོན་པའི་སྐད་དེ་ཐོས་པ་ན“ངས་བསྲན་མི་ནུས།
ངེས་པར་དུ་ནང་ལ་ཞུགས་རྒྱུ་ཡིན། ང་འདི་འདྲའི་མགྱོགས་པ་ལ་སུས་ཀྱང་ང་
རང་འཛིན་ཐབས་མེད”ཅེས་བཤད་པ་ན་ཨ་ཅེས་ངུ་བཞིན་དུ་“ཁོ་ཚོས་ཁྱོད་
གསོད་ངེས་རེད། ང་གཅིག་པུར་ནགས་ཚལ་འདིའི་ནང་དུ་རེ་ས་བརྟེན་ས་
མེད་པས་ངས་ཁྱོད་འགྲོ་རུ་མི་འཇུག”ཟེར། ཤྭེའུས་ཕྱིར་ལན་དུ“ང་རང་ཁང་
པའི་ནང་ནས་བསྡད་ན་སུན་སྣང་སྐྱེས་ནས་འཆི་ངེས་རེད། རི་དྭགས་རྔོན་
པའི་དུང་སྐད་ཐོས་མ་ཐག་ངའི་སེམས་པ་ནི་སྔ་མོ་ནས་ཕྱི་རོལ་དུ་གཡེང་བའི་
ཚོར་སྣང་ཞིག་སྟེར”ཞེས་བཤད། བུ་མོ་ཆུང་ཆུང་ལ་ཐབས་གཞན་མེད་པས་
སྐྱོ་བའི་ངང་ནས་ཤྭེའུ་ལ་སྒོ་ཕྱེས། སྒོ་ཕྱེས་མ་ཐག་ཏུ་ཁོ་རང་དགའ་སྤྲོའི་ངང་
ནགས་ཚལ་གྱི་ཕྱོགས་སུ་བརྒྱུགས་སོང་།
རྒྱལ་པོས་ཁོ་རང་མཐོང་བྱུང་། “རྔོན་པ་རྣམས་ལ་ཉིན་གཅིག་གི་རིང་ལ་
ཁོའི་རྗེས་འདེད་བྱོས། མཚན་མོའི་བར་ལ་རྗེས་སུ་འདེད་དགོས། འོན་ཀྱང་
སུས་ཀྱང་དེ་ལ་གནོད་འཚེ་བྱེད་མི་ཆོག”ཅེས་གསུངས། ཅང་མ་འགོར་བར་
ཉི་མ་ནུབ་པར་གྱུར། རྒྱལ་པོས་རྔོན་པ་དེ་ལ་“ཤོག ནགས་ཚལ་ཁྲོད་ཀྱི་ཁང་པ་
ཆུང་ཆུང་དེ་ང་ལ་སྟོན”ཅེས་གསུངས།
ཁང་ཆུང་དེའི་མདུན་དུ་སླེབས་རྗེས། ཁོས་སྒོ་རྡུང་བཞིན་ཁ་ནས“ངའི་ཨ་
ཅེ་ཆུང་ཆུང་། ང་ནང་ལ་ཡོང་དུ་ཆུགས”ཞེས་བཤད་པ་ན། སྒོ་ཕྱེས་བྱུང་། རྒྱལ་
པོ་ཁང་པའི་ནང་དུ་སོང་བ་ན་ཁོའི་མིག་ལམ་ལ་སྔར་ནས་མཐོང་མ་མྱོང་བའི་
བུ་མོ་མཛེས་མ་ཞིག་མངོན།
བུ་མོ་ཆུང་ཆུང་གིས་ནང་ལ་འོང་བ་དེ་ཤྭེའུ་མིན་པ་ཚོར་བྱུང་། ནང་ལ་
ཕེབས་མཁན་དེ་ནི་མགོ་ལ་གསེར་གྱི་ཏོག་བཏགས་འདུག་པའི་སྐྱེས་པ་ཞིག་
ཡིན་པས་མོ་ལ་སྐྲག་སྣང་ཞིག་སྐྱེས། འོན་ཀྱང་རྒྱལ་པོས་བྱམས་བརྩེའི་ངང་མོ་
ལ་གཟིགས་བཞིན་ལག་པ་བསྲིངས་ཏེ་“་ཁྱོད་རང་ང་དང་མཉམ་དུ་ཕོ་བྲང་ལ་
སོང་ནས་ངའི་སྙིང་ཉེ་བའི་ཆུང་མ་བྱེད་འདོད་དམ”ཞེས་དྲིས། བུ་མོས་ལན་
དུ“བྱེད་འདོད། འོན་ཀྱང་ཤྭེའུ་ངེས་པར་དུ་ང་དང་མཉམ་དུ་འགྲོ་དགོས། ང་
རང་ཁོ་དང་འབྲལ་ཐབས་མེད”ཅེས་བཤད། རྒྱལ་པོས་ཁོ་མི་ཚེ་གང་པོར་
ཁྱོད་ཀྱི་གམ་ནས་འདུག་ཏུ་འཇུག དེ་མ་ཟད་ཁྱོད་ལ་ཅི་ཞིག་དགོས་ན་དེ་
ཡོད”ཅེས་བཤད་པའི་སྐབས་དེར་ཤྭེའུ་ནང་ལ་བརྒྱུགས་ཡོང་། ཨ་ཅེས་རྩྭ་ཐག་
གིས་ཤྭེའུ་ཁྲིད་དེ་རྒྱལ་པོ་དང་མཉམ་དུ་ནགས་ཚལ་གྱི་ཁང་ཆུང་དང་ཁ་བྲལ།
རྒྱལ་པོས་བུ་མོ་མཛེས་མ་དེ་རྟར་ཞོན་དུ་བཅུག་ཅིང་ཕོ་བྲང་དུ་ཁྲིད་ནས་
གཉེན་སྟོན་རྒྱ་ཆེན་མཛད། དེ་ནས་བཟུང་མོ་རང་རྒྱལ་མོར་གྱུར་ཏེ་ཁྱོ་བོ་དང་
མཉམ་དུ་དུས་ཡུན་རིང་པོ་ཙམ་ཞིག་ལ་བདེ་སྐྱིད་ཀྱི་འཚོ་བར་རོལ། ཤྭེའུ་ཡང་
བདག་སྐྱོང་བཟང་པོ་བྱས་ནས་ཉིན་གང་པོར་ཕོ་བྲང་གི་མེ་ཏོག་རྭ་བའི་ནང་
དུ་རྩེ་དགའ་ལ་རོལ་ནས་བསྡད།
གདུག་རྩུབ་ཆེ་བའི་མ་ཡར་ལ་རྐྱེན་བྱས་པས་མིང་སྲིང་གཉིས་ཀ་ཁྱིམ་
ནས་ཕྱི་ཡུལ་དུ་བྲོས། མོས་མིང་སྲིང་དེ་གཉིས་ནགས་ཚལ་ནས་གཅན་གཟན་
གྱིས་ཟོས་པ་དང་ནུ་བོ་ཆུང་ཆུང་དེ་ཤྭེའུ་རུ་གྱུར་ཏེ་རྔོན་པས་མདའ་འཕངས་
ནས་བསད་ཡོད་པར་སྙམ་འདུག འོན་ཀྱང་ཁོ་གཉིས་ཤི་མེད་པར་མ་ཟད། ད་
དུང་བདེ་སྐྱིད་ཀྱི་འཚོ་བར་རོལ་འདུག་པའི་གནས་ཚུལ་དེ་མ་ཡར་གྱིས་ཐོས་
མ་ཐག་སེམས་སུ་ཁོང་ཁྲོ་དང་ཕྲག་དོག་གི་མེ་ལྕེ་རབ་ཏུ་འབར་ནས་བདེ་བར་
འདུག་མ་ནུས་ཤིང་མོས་སླར་ཡང་མིང་སྲིང་དེ་གཉིས་སྡུག་ལ་སྦྱོར་བའི་
ཐབས་བཙལ།
མོའི་བུ་མོ་དེ་ནག་ཅིང་བཙོག་པར་མ་ཟད་མིག་གཅིག་ལོང་འདུག མོའི་
བུ་མོས་ཀྱང་མོ་ལ་འཁང་རའི་ཚུལ་གྱིས“ཁྱོད་ཀྱིས་ལྟོས་དང་།རྒྱལ་མོར་འདུག་
པའི་གོ་སྐབས་བཟང་པོ་དེ་ཡང་ང་ལ་མ་བཞག”ཅེས་བཤད། “ཡག་པོར་སྡོད་
དང་། གོ་སྐབས་དེ་ཐོན་རྗེས་ངས་ཁྱོད་ཀྱི་བསམ་དོན་འགྲུབ་ཏུ་འཇུག་ངེས་
ཡིན”ཞེས་བཤད་བཞིན་མོ་ལ་སེམས་གསོ་བྱས།
གོ་སྐབས་དེ་ངོ་མ་སླེབས་བྱུང༌། རྒྱལ་མོར་ཧ་ཅང་ཡིད་འོང་གི་བུ་ཆུང་
ཞིག་སྐྱེས། འོན་ཀྱང་སྐབས་དེར་རྒྱལ་པོ་ཕྱི་ལ་རི་དྭགས་རྔོན་དུ་སོང་། ཕྲ་མེན་
མ་རྒན་མོ་དེ་གཡོག་མོ་ཞིག་གི་ཚུལ་དུ་རྒྱལ་མོའི་མལ་ཁང་དུ་སོང་ནས་མོ་
ལ“འགྲོ། ཁྲུས་ཆུ་གྲ་སྒྲིག་བྱས་ཚར། ལུས་པོར་ཁྲུས་བྱས་ན་ཁྱོད་ཀྱི་ལུས་སྟོབས་
འཕེལ་བར་ཕན་པ་ཡོད”ཅེས་བཤད། མོའི་བུ་མོས་ཀྱང་གམ་ནས་རོགས་རམ་
བྱེད་ཀྱིན་འདུག མ་སྨད་གཉིས་ཀྱིས་ལུས་སྟོབས་ཞན་པའི་རྒྱལ་མོ་ཁྲུས་ཁང་༠
དུ་ཁྲིད་དེ་འཁྲུས་གཞོང་ནང་དུ་བཞག་རྗེས་སྒོ་ལ་ཟྭ་བརྒྱབ་ནས་བྲོས་སོང་། མོ་
གཉིས་ཀྱིས་སྔོན་ནས་ཁྲུས་ཁང་ནང་ལ་དམྱལ་བའི་ཁམས་ཀྱི་མེ་ལྕེ་དང་འདྲ་
བ་ཞིག་བསྒོངས་འདུག་པས་ཅང་མ་འགོར་བར་རྒྱལ་མོའི་དབུགས་འགག་
པར་གྱུར།
དེའི་རྗེས་སུ། ཕྲ་མེན་མ་རྒན་མོས་མོའི་བུ་མོ་ལ་ཞྭ་མོ་མཉེན་པོ་ཅན་ཞིག་
གྱོན་དུ་བཅུག་སྟེ་རྒྱལ་མོའི་མལ་ཁྲི་རུ་ཉལ་དུ་བཅུག རྒྱལ་མོ་དང་འདྲ་བའི་
སྐྱེས་གཟུགས་དང་ཉམས་ཐོན་དུ་བཅུག ཡིན་ནའང་མོ་ལོང་འདུག་པའི་
མིག་གཅིག་པུ་དེ་ཕྱིར་སྤྲོད་ཐབས་མེད། རྒྱལ་པོས་སྐྱོན་དེ་ཤེས་སུ་མི་འཇུག་
པའི་ཆེད་མོ་རང་གི་ལུས་པོ་མིག་མེད་སའི་ཕྱོགས་ལ་གཟུར་ནས་ཉལ་བ་ལས་
ཐབས་མེད་པར་གྱུར།
ས་སྲོས་ཀྱི་སྐབས། རྒྱལ་པོ་ཕྱིར་ཕོ་བྲང་དུ་ཕེབས། རྒྱལ་མོས་ཁོ་ལ་བུ་ཆུང་
ཞིག་སྐྱེས་འདུག་པའི་གཏམ་བཟང་ཐོས་རྗེས་དགའ་སྤྲོ་ཚད་མེད་སྐྱེས། དེ་མ་
ཐག་ཏུ་རང་གི་སྙིང་ཉེ་བའི་ཆུང་མ་ལ་ལྟ་རུ་འགྲོ་རྩིས་བྱས། ཕྲ་མེན་མ་རྒན་
ངེས་མོས་ཚུལ་དེ་མཐོང་ནས་དྲ་ཡོལ་མ་ཕྱེས། “རྒྱལ་མོས་འོད་མཐོང་མི་ཉན།
པར་དུ་བདེ་ལྷོད་ངང་ལུས་གསོ་དགོས”ཞེས་བཀག་འགོག་བྱས། རྒྱལ་པོ་ཕྱིར་
སྒོར་བུད་པས་མལ་ཁྲིའི་སྟེང་ཉལ་འདུག་པ་དེ་རྒྱལ་མོ་རྫུན་མ་ཞིག་ཡིན་པ་ག་
ལ་ཤེས།
འོན་ཀྱང་། མཚན་མོ་མི་ཚང་མ་ཉལ་རྗེས། ཕྲུ་གུ་བསྙལ་སའི་འགུལ་སླེའི་
གམ་དུ་ཙོག་ཡོད་པའི་བུ་རྫི་ཡིས་སྒོ་དལ་མོའི་ངང་ནས་ཕྱེས་པ་མཐོང་། དེ་ནི་
རྒྱལ་མོ་ངོ་མ་དེ་ཁང་པའི་ནང་དུ་ཡོང་ནས་འགུལ་སླེའི་ནང་གི་ཕྲུ་གུ་པང་ལ་
བཟུང་ནས་ནུ་མ་བསྣུན། དེ་ནས་ཕྲུ་གུའི་སྔས་མགོ་སྤྲུགས་སྤྲུགས་ལན་འགའ་
བྱས་ཏེ་ཁོ་རང་ཕྱིར་འགུལ་སྨེའི་ནང་དུ་བཞག་ནས་ཉལ་ཐུལ་ཆུང་ཆུང་དེ་
ཡག་པོར་བཀབ། མོས་ཤྭེའུ་དེ་ཡང་བརྗེད་མེད། ཤྭེའུ་ཉལ་སའི་ཁང་པའི་གྲུ་
ཟུར་ལ་སོང་ནས་སྒལ་གཞུང་ལ་བྱིལ་བྱིལ་ཅུང་ཙམ་བྱས་རྗེས་མོ་རང་ཁུ་སིམ་
མེར་སྒོའི་ཕྱི་ལ་སོང་།
ཕྱི་ཉིན་སྔ་དྲོར་བུ་རྫིས་སྲུང་དམག་རྣམས་ལ་་མདང་དགོང་ཕོ་བྲང་ནང་
མི་ཡོང་མཁན་ཡོད་དམ”ཞེས་དྲིས། སྲུང་དམག་རྣམས་ཀྱིས་ལན་དུ“མེད།
ཚོས་སུ་ཡང་མི་མཐོང་།”ཞེས་བཤད། རྒྱལ་མོ་འདི་ལྟར་མཚན་གང་མང་དུ་
ཡོང་བཞིན་འདུག སྐད་ཆ་ཚིག་གཅིག་ཀྱང་མི་བཤད། བུ་རྫིས་དུས་རྒྱུན་མོ་
རང་མཐོང་ཐུབ་མོད་གཞན་ལ་བཤད་མ་
དེ་ལྟར་ཉིན་འགའ་འགོར་རྗེས། རྒྱལ་མོས་མཚན་མོ་དེར“ངའི་ཕྲུ་གུ་ཇི་
ལྟར་བྱ། ངའི་ཤྭེའུ་ཇི་ལྟར་བྱ། ཆེས་མཐའ་མཇུག་གི་ཐེངས་གཉིས་ཡོང་རྗེས།
རྗེས་ཕྱོགས་ང་གཏན་ནས་ཡོང་མི་ཐུབ”ཅེས་བཤད་བྱུང་།
བུ་རྫིས་རྒྱལ་མོའི་སྐད་ཆ་དག་གོ་མོད་མོ་ལ་ལན་མ་བཏབ། འོན་ཀྱང་། མོ་
རང་སོང་རྗེས་མྱུར་དུ་རྒྱལ་པོར་གནས་ཚུལ་ཚང་མ་ཡར་ཞུ་བྱས། རྒྱལ་པོས“ཨ།
གནམ་རྒན་མ། འདི་ཅི་རེད། སང་ཉིན་དགུང་མོར་ང་རང་ཕྲུ་གུའི་གམ་ནས་
འདུག”ཅེས་གསུངས། མཚན་མོར་བསླེབས་བྱུང་། ཁོ་རང་ཕྲུ་གུའི་ཁང་པའི་
ནང་ལ་བསླེབས་ཏེ་ནམ་གུང་བར་ལ་བསྒུགས་ནས་བསྡད། རྒྱལ་མོ་དངོས་ནས་
བསླེབས་བྱུང་བ་དང༌། ཁ་ནས་“ངའི་ཕྲུ་གུ་ཅི་ལྟར་བྱ། ངའི་ཤྭེའུ་ཅི་ལྟར་བྱ། ང་
ད་རུང་ཐེངས་གཅིག་ལ་ཡོང་ཆོག འོན་ཀྱང་རྗེས་ཕྱོགས་གཏན་ནས་ཡོང་མི་
ཐུབ”ཅེས་བཤད།
དེ་ནས་མོས་སྔོན་དང་འདྲ་བར་ཕྲུ་གུ་ལ་ནུ་མ་བསྣུན་ཚར་རྗེས་ཕྱིར་
སོང་། རྒྱལ་པོས་མོ་དང་ཁ་བརྡ་བྱེད་མ་ནུས། འོན་ཀྱང་ཉིན་གཉིས་པའི་
མཚན་མོ་ཡང་ཕྲུ་གུའི་གམ་ནས་བསྲུངས་སྟེ་བསྡད། རྒྱལ་མོས“ངའི་ཕྲུ་གུ་ཅི་
ལྟར་བྱ། ངའི་ཤྭེའུ་ཅི་ལྟར་བྱ། ང་ཐེངས་འདི་ཡོང་བ་ནས་བཟུང་། སང་ཕྱིན་
ཡོང་ཐབས་མེད”ཟེར། རྒྱལ་པོས་གཏམ་དེ་དག་ཐོས་རྗེས་སེམས་སུ་མ་བཟོད་
པར་མོའི་གམ་ལ་བརྒྱུགས་ནས་མོ་ལ་“་ཁྱོད་མི་གཞན་མ་རེད། ངའི་ཆུང་མ་
རེད”ཅེས་བཤད། མོས་ལན་ལ་ཡིན། ང་ཁྱོད་ཀྱི་སྙིང་ཉེ་བའི་ཆུང་མ་ཡིན།”
སྐབས་འདི་ལ་གནམ་རྒན་མའི་དྲིན་གྱིས་རྒྱལ་མོར་ཕྱིར་གསོན་ཤུགས་རྒྱས་
ཤིང་ཤ་མདངས་རྒྱས་ཏེ་བདེ་ཐང་དུ་གྱུར།
དེའི་རྗེས། མོས་རྒྱལ་པོ་ལ་ངན་སེམས་ཅན་གྱི་ཕྲ་མེན་མ་མ་སྨད་གཉིས་
ཀྱིས་མོ་རང་སྡུག་ལ་སྦྱར་བའི་སྤྱོད་པ་དག་ཞུ་འབུལ་བྱས་པས། རྒྱལ་པོས་དེ་མ་
ཐག་ཏུ་བཀའ་ཕབ་ནས་མ་སྨད་གཉིས་ལ་འདྲི་གཅོད་བྱེད་དུ་བཅུག་པ་དང་།
མོ་གཉིས་ལ་སྲོག་ཁྲིམས་བཅད་དེ། བུ་མོ་ནགས་སུ་སྤྱུགས་ནས་གཅན་གཟན་
ལ་ཟ་རུ་བཅུག ཕྲ་མེན་མ་རྒན་མོ་མེ་ནང་དུ་འཕངས་ཏེ་ཐལ་བར་བསྲེགས།
མོ་རང་ཐལ་རྡུལ་དུ་གྱུར་པའི་སྐབས་དེར་ཤྭེའུ་ཡང་ཕྱིར་མིའི་གཟུགས་སུ་གྱུར་
པ་དང་། དེ་ནས་བཟུང་ཨ་ཅེ་དང་ནུ་བོ་གཉིས་ཀྱིས་ཚེ་གང་པོར་བདེ་ཞིང་
སྐྱིད་པའི་འཚོ་བའི་དཔལ་ལ་རོལ་ཏོ། །

རྒྱལ་སྲས་སྦལ་བ།

ཀི་ལིན་གཅེན་གཅུང་གིས་བརྩམས། བཀྲ་ཤིས་སྐྱིད་ཀྱིས་བསྒྱུར།
གནའ་སྔ་མོར་ཕུགས་བསམ་ཐམས་ཅད་མངོན་འགྱུར་བྱེད་ཐུབ་པའི་རྒྱལ་
པོ་ཞིག་ཡོད་ལ་ཁོའི་བུ་མོ་ཚང་མ་མཛེས་ཤིང་ལྟ་ན་སྡུག ལྷག་པར་དུ་བུ་མོ་
ཆུང་བའི་བྱད་གཟུགས་ནི་དེ་ལས་ཀྱང་མཆོག་ཏུ་གྱུར་པ་ཞིག་ཡིན་པས། ཐ་ན་
རྨོངས་པའི་མུན་པ་འཇོམས་པར་བྱེད་པའི་ཉི་མ་ཡང་མོའི་གདོང་ལ་འཕྲོས་
ཐེངས་རེར་ངོ་མཚར་སྐྱེས་པ་དང་གཉིས་སུ་མ་མཆིས།
རྒྱལ་པོའི་ཕོ་བྲང་གི་ཉེ་འགྲམ་ན་ནགས་ཚལ་སྟུག་པོ་ཞིག་ཡོད་ལ་དེའི་
ནང་དུ་བྱང་ཆུབ་ལྗོན་ཤིང་ཞིག་ཡོད། ལྗོན་ཤིང་དེའི་འོག་ཏུ་ད་དུང་ཁྲོན་པ་
ཞིག་ཀྱང་ཡོད། ནམ་ཟླ་ཧ་ཅང་ཚ་བ་ཆེ་བའི་སྐབས་སུ་སྲས་མོ་ཆུང་བ་དུས་
རྒྱུན་ནགས་ཚལ་དུ་སོང་སྟེ་དྭངས་བསིལ་གྱི་ཁྲོན་པའི་ཁ་རུ་འདུག་ལ། སུན་
མོའི་ཆེས་སྣང་སྐྱེས་ཐེངས་རེར་མོས་གསེར་མདོག་གི་སྤོ་ལོ་རྩེད་པ་དང་།
འདང་ཆེ་བའི་རྩེད་ཆས་ཀྱང་གསེར་མདོག་གི་སྤོ་ལོ་དེ་ཡིན།
ཡིན་ནའང་ཐེངས་ཤིག་ལ་སྲས་མོས་ལག་པ་བསྲིངས་ཏེ་གསེར་མདོག་གི་
སྤོ་ལོ་འཛིན་སྐབས་མོའི་ལག་པས་མ་ཟིན་པར་ས་ཐོག་ཏུ་ལྷུང་སྟེ། གྲིལ་ནས་
ཁྲོན་པའི་ནང་དུ་ལྷུང་སོང་།
ཁྲོན་པ་གཏིང་ཟབ་པས་སྲས་མོས་ཇི་ལྟར་བཙལ་ཡང་གསེར་གྱི་སྤོ་ལོའི་
གྲིབ་གཟུགས་ཙམ་ཀྱང་མ་མཐོང་། དེ་བས་སྲས་མོས་ངུ་སྐད་ཀྱང་ཇེ་མཐོ་ནས་
ཇེ་མཐོར་སོང་ལ་སེམས་པ་ཡང་རེ་ཞིག་སྐྱོ་གདུང་གིས་མནར། .
ཁོ་མོས་སེམས་སྡུག་ཚད་མེད་བྱེད་བཞིན་པའི་སྐབས་དེར་གློ་བུར་དུ“སྲས་
མོ་ལགས། ཁྱེད་ལ་ཅི་ཞིག་བྱུང་སོང་བ་ཡིན་ནམ། ཁྱོད་རང་འདི་ལྟར་སྐད་
གསང་མཐོན་པོས་ངུས་ན་རྡོས་ཀྱང་སྙིང་རྗེ་སྐྱེས་ངེས་ཡིན”ཞེས་མོ་འབོད་
བཞིན་ཡོད་པ་ཐོས། སྐབས་དེར་སྲས་མོས་ཕྱོགས་བཞིར་ལྟ་ཞོར་དུ་འབོད་སྐད་
དེ་གང་ནས་གྲགས་ཡོང་བ་ཡིན་ནམ་བསམ་སྐབས་སྦལ་བ་ཞིག་མཐོང་བྱུང་ལ་
སྦལ་བས་མདོག་ཉེས་ཀྱི་མགོ་བོ་ཆེན་པོ་དེ་ཕྱིར་བཏོན་བྱུང་།
སྲས་མོས་“ཨ་རོགས། ང་འབོད་མཁན་དེ་ཆུ་རྐྱལ་རྒན་པོ་ཁྱོད་ཡིན་ནམ།
ང་ངུ་དོན་ནི་ངའི་གསེར་གྱི་སྤོ་ལོ་ཁྲོན་པའི་ནང་དུ་ལྷུང་སོང་བས་ཡིན”ཞེས་
བཤད།
སྦལ་བས་“ཁྱོད་ཀྱིས་སེམས་སྡུག་མ་བྱེད། ང་ཁྱོད་ལ་རོགས་བྱེད་པའི་
ཐབས་ཤིག་ཡོད། ཡིན་ཡང་ངས་ཁྱེད་ཀྱི་གསེར་གྱི་སྤོ་ལོ་ཡར་ལེན་ཐུབ་སོང་ན་
ཁྱེད་ཀྱིས་ང་ལ་ཅི་ལྟར་དྲིན་ལན་འཇལ་རྒྱུ་ཡིན”ཞེས་བཤད།
སྲས་མོས“སྙིང་རྗེ་བའི་སྦལ་བ་ལགས། ངས་ཁྱོད་ལ་ཅི་ཞིག་མཁོ་ན་དེ་
བྱིན་ཆོག་སྟེ། གྱོན་ཆས་དང་ནོར་བུ། རྡོ་རྗེ་ཕ་ལམ། ད་དུང་ངའི་མགོ་ལ་གྱོན་
པའི་ཅོད་པན་ཡང་བྱིན་ཆོག”ཅེས་བཤད།
སྦལ་བས་“ང་ལ་ཁྱེད་ཀྱི་གྱོན་ཆས་དང་ནོར་བུ་སོགས་གང་ཡང་མི་དགོས།
གལ་ཏེ་ཁྱེད་ང་ལ་དགའ་ན་ང་ཁྱེད་ཀྱི་གྲོགས་པོ་བྱས་ཏེ། ཁྱེད་དང་མཉམ་དུ་
རྩེད་ར་གཅིག་ནས་རྩེ་བ་དང་། གསོལ་ཁང་གཅིག་ནས་འདུག་པ། ད་དུང་
ཁྱེད་དང་མཉམ་དུ་ཟ་མ་ཟོས་ཆོག་པ་དང་ཇ་ཕོར་གཅིག་གི་ནང་དུ་ཆང་
འཐུང་བ། མཚན་མོ་ཡང་ཁྱོད་དང་མཉམ་དུ་མལ་ཁྲི་གཅིག་གི་ཐོག་ཏུ་ཉལ་
ཆོག་པ་བཅས་ཁྱེད་ཀྱིས་ང་ལ་ཁས་ལེན་ཐུབ་ན། ང་ཁྲོན་པའི་ནང་དུ་འཛུལ་
ནས་གསེར་གྱི་སྤོ་ལོ་དེ་ཡར་བླངས་ཆོག”ཅེས་བཤད།
སྲས་མོས་་ཆོག་གི ཁྱོད་ཀྱིས་ངའི་གསེར་གྱི་སྤོ་ལོ་རྙེད་བྱུང་ན་ངས་ཁྱོད་ཆ་
རྐྱེན་ཡོད་ཚད་ཁས་བླངས་ཆོག”ཅེས་ཁ་ནས་བཤད་ནའང་། སེམས་སུ་“སྦལ་
བ་གླེན་པ་འདིའི་ཁ་ཕོར་ཆེ་བ་ལའང་། ཁོ་སྦལ་བ་གཞན་པ་དང་མཉམ་དུ་
ཁྲོན་པའི་ནང“གག་གག”ཅེས་འུར་རྒྱག་པ་ལས། མི་སུ་ཞིག་གི་གྲོགས་སུ་
འགྱུར་ངེས་སམ”ཞེས་བསམ་བྱུང་།
སྦལ་བས“སྲས་མོའི་ཁས་བླངས་པ་ཐོས་མ་ཐག་ཆུ་ལ་འཛུལ་སོང་། ཡུན་
རིང་ཞིག་མ་འགོར་བར་ཁོས་ཁ་ནང་དུ་གསེར་གྱི་སྤོ་ལོ་དེ་བཟུང་ནས་ཕྱིར་༠
ཆུ་ཁར་སླེབས་བྱུང་། དེ་ནས་ཁོས་ཁ་ནང་གི་གསེར་གྱི་སྤོ་ལོ་དེ་རྩྭ་སྟེང་ལ་
གཡུགས་པ་ན། སྲས་མོས་ཕྱིར་རང་གི་རྩེད་ཆས་མཐོང་བ་ན། སེམས་ལ་
དགའ་སྤྲོ་ཚད་མེད་སྐྱེས་པ་དང་མཉམ་དུ་རྩྭ་སྟེང་གི་གསེར་གྱི་སྤོ་ལོ་དེ་བླངས་
ནས་ཁ་ཕྱི་འཁོར་ཙམ་ཡང་མེད་པར་བྲོས་སོང་།
སྦལ་བས་“་ཅུང་ཙམ་སྒུགས། ཅུང་ཙམ་སྒུགས། ང་མགྱོགས་པོ་མིན་པས།
ང་ཡང་ཁྲིད་སོང་”ཞེས་སྲོག་འབེན་ལ་བཞག་ནས་འུར་ཅི་ལྟར་བརྒྱབ་ཀྱང་
ཕན་ཅུང་ཙམ་ཡང་མ་ཐོགས། སྲས་མོས་ཁོས་འབོད་པར་མ་ཉན་པར་ཕོ་བྲང་
གི་ཕྱོགས་སུ་བརྒྱུགས་སོང་། ཡུད་ཙམ་ནས་སྲས་མོས་ཉམ་ང་བའི་སྦལ་བ་དེ་
བརྗེད་སོང་། སྦལ་བ་དེའང་རེ་ཞིག་ཕྱིར་ཁྲོན་པའི་ནང་དུ་འཛུལ་སོང་།
ཉིན་གཉིས་པར། སྲས་མོ་རྒྱལ་པོ་དང་འགྲོགས་ནས་བློན་ཆེན་དག་གི་
མཉམ་དུ་ཟས་སྣ་འཛོམས་པའི་ཅོག་ཙེ་མདུན་དུ་ཙོག་སྟེ་གསེར་སྡེར་ཆུང་
ཆུང་དེའི་ནང་གི་ཚོད་མ་ཟ་སྐབས། གློ་བུར་དུ་རྡོ་ཀ་མ་རུའི་སྐས་སྒམ་ཐོག་
ཏུ“ཏིག་ཏིག”ཅེས་ཡར་འགོས་པའི་སྒྲ་ཐོས་བྱུང་། ཅུང་མ་འགོར་བར་སྒྲ་དེར་
རིམ་བཞིན་རྣ་ལམ་དང་ཐག་ཇེ་ཉེར་ཕྱིན་པ་དང་ཆབས་ཅིག་སྒོ་བརྡུངས་ཞོར་
དུ“སྲས་མོ་ལགས། སྲས་མོ་ལགས། ང་ལ་སྒོ་ཕྱེས་རོགས”ཞེས་པའི་འབོད་སྒྲ་
ཞིག་ཐོས་བྱུང་།
སྲས་མོ་སྒོ་མདུན་དུ་བརྒྱུགས་ཏེ་ཕྱི་ནས་འབོད་མཁན་ནི་སུ་ཞིག་ཡིན་
པར་འདོད་ནས་སྒོ་ཕྱེས་པ་ན། དེ་ནི་མོའི་གསེར་གྱི་སྤོ་ལོ་ལེན་མཁན་གྱི་སྦལ་
བ་ཡིན་པ་མཐོང་ནས། སེམས་ལ་དངངས་སྐྲག་དང་བཅས་སྒོ་རྒྱབ་སྟེ་ཕྱིར་
རང་གི་འདུག་སར་སླེབས་པ་ན།
རྒྱལ་པོས་སྲས་མོའི་སེམས་པ་ཟང་ཟིང་དུ་གྱུར་ཡོད་པ་མཐོང་ནས་“་གཅེས་
ཕྲུག ཁྱོད་འདི་འདྲའི་དཔའ་ཞུམ་སྙིང་འདར་བྱེད་པ་ཅི་རེད། སྒོའི་ཕྱི་རོལ་
དུ་མི་ཆེན་ཞིག་གི་འཛིན་པ་ཡིན་ནམ”ཞེས་དྲིས་པར། སྲས་མོས“མ་རེད། མི་
སྟོབས་ལྡན་ཞིག་མ་རེད། ཞེན་པ་ལོག་པའི་སྦལ་བ་ཞིག་རེད”ཅེས་ལན་བཏབ།
སྲས་མོས་ཤུགས་རིང་ཞིག་འཐེན་བཞིན་“ཡབ་ཆེན་ལགས། ཁ་སང་ང་རང་
ནགས་ཚལ་ནང་གི་ཁྲོན་ཁ་དེར་རྩེད་རུ་སོང་བ་ན། གློ་བུར་དུ། ངའི་གསེར་གྱི་
སྤོ་ལོ་དེ་ཁྲོན་པའི་ནང་དུ་ལྷུང་སོང་བས་སེམས་སྡུག་གིས་ངུས་པ་ཡིན། སྐབས་
དེར་སྦལ་བ་དེས་ངའི་གསེར་གྱི་སྤོ་ལོ་ཕྱིར་བླངས་པ་ཡིན་ལ། ངེད་གཉིས་
གྲོགས་པོ་བྱེད་དགོས་པའི་ཆ་རྐྱེན་བཏོན། ངས་སྦལ་བ་དེར་ཁྲོན་པ་ནས་ཕྱིར་
འབུད་ཐུབ་པ་ཞིག་ཡིད་ལའང་དྲན་མ་མྱོང་། ཡིན་ཡང་ད་ལྟ་སྦལ་བ་དེ་སྒོའི་
ཕྱི་ན་ངའི་གམ་དུ་ཡོང་འདོད་སྐྱེས་ནས་སྒུག་འདུག”ཅེས་བཤད་པ་དང་
མཉམ་དུ། སྦལ་བས“སྲས་མོ་ཡ་སྲས་མོ། །དྭངས་བསིལ་གྱི་ཁྲོན་པའི་ཁ་ནས།
།འུ་གཉིས་ཀྱི་བརྗོད་པ་དེ་དག །ཁྱེད་རང་གིས་བརྗེད་པ་ཡིན་ནམ། །སྲས་མོ་ཡ་
སྲས་མོ། །ང་ལ་སྒོ་ནི་ཕྱེ་རོགས། །”ཞེས་བཤད།
སྐབས་དེར་རྒྱལ་པོས་སྐད་ཆ་དེ་དག་ཐོས་པ་ན“ཁྱོད་ཀྱིས་ཅི་ཞིག་ཁས་
བླངས་ན་དེ་སྒྲུབ་དགོས་པས། ཁྱོད་སོང་ནས་ཁོར་སྒོ་འབྱེད་དགོས”ཞེས་བཤད་
པ་ན། སྲས་མོ་ཕར་སོང་ནས་སྒོ་ཕྱེས་མ་ཐག་སྦལ་བ་མཆོངས་ཐེངས་གཅིག་
གིས་ནང་ལ་ཐོན་བྱུང་། དེ་ནས་སྲས་མོའི་རྗེས་འབྲངས་ནས་རྐུབ་སྟེགས་ཀྱི་
མདུན་དུ་སླེབས་པ་ན། སྦལ་བས་་ང་པང་དུ་བཟུང་”ཞེས་བཤད།
སྲས་མོས་སོམ་ཉི་བྱས་ནས་འདུག་པའི་སྐབས་དེར་རྒྱལ་པོས་བཀའ་
གནང་སོང་བས། མོས་སྦལ་བ་རྐུབ་སྟེགས་སྟེང་དུ་བཞག དེ་ནས་སྦལ་བ་ཅོག་
ཙེ་སྟེང་དུ་འགོས་པར་འདོད་པས་དེའི་ཐོག་ལ་སོང་ནས་“སྲས་མོ་ཁྱོད་ཀྱི་
གསེར་སྡེར་ཆུང་ཆུང་དེ་ཚུར་བྱིན་དང་འུ་གཉིས་ཀྱི་མཉམ་དུ་བཟའ”ཞེས་
བཤད། སྲས་མོས་སྦལ་བའི་བཤད་པ་ལྟར་གསེར་སྡེར་ཆུང་ཆུང་དེ་ཁོ་ལ་བྱིན་
ན་ཡང་། སྲས་མོའི་ཚུགས་ཀ་ལ་བལྟས་ན་དོན་དེར་ཡིད་ཧ་ཅང་སྤྲོ་བ་ཞིག་
མིན་པ་ཤེས་ཐུབ། སྦལ་བ་ནི་དེ་ལས་ལྡོག་སྟེ་ཡིད་ཧ་ཅང་དགའ་བའི་ངང་
ནས་ཟས་བྱུང་ལ། སྲས་མོས་དེ་ལས་ཟས་ཁམ་གང་ཡང་མ་ཟོས།
མཚམས་ཤིག་ལ་སྦལ་བས་སྲས་མོ་ལ་“་ངའི་ཕོ་བ་རྒྱགས་སོང་མོད། འོན་
ཀྱང་ཐང་ཧ་ཅང་ཆད་པས་སྲས་མོ་ཁྱེད་ཀྱིས་ང་བཟུང་ནས་ཁྱེད་ཀྱི་གཟིམ་
ཁང་དུ་འགྲོ་དགོས་པར་མ་ཟད། ད་དུང་ཁྱེད་ཀྱི་མལ་གདན་དང་ཐོག་
འགེབས་སོགས་ལ་གད་དར་བྱས་ནས་ང་དང་མཉམ་དུ་ཉལ་དགོས”ཞེས་
བཤད། ཁོ་མོ་མཛེས་ཤིང་གཙང་བའི་མལ་ཁྲིའི་ཐོག་ཏུ་འཁྱག་སིབ་སིབ་ཀྱི་
སྦལ་བ་དེ་དང་མཉམ་དུ་ཉལ་རྒྱུ་ཕར་ཞོག ཐ་ན་ཁོ་མོ་སྐྲག་ནས་སྦལ་བ་དེར་
ལག་པས་རེག་ཀྱང་མ་ཐུབ། ཡིན་ནའང་། རྒྱལ་པོ་ཁྲོས་ཏེ་མོ་ལ “ཁྱོད་རང་
དཀའ་ངལ་ལ་འཕྲད་ཡོད་དུས་མི་སུ་ཞིག་གིས་ཁྱོད་ལ་རོགས་རམ་བྱས་ནའང་
།ཁྱོད་ཀྱིས་དེ་ལ་མཐོང་ཆུང་བྱས་ན་ག་ལ་ཆོག”ཅེས་བཤད། དེ་ནས་སྲས་མོས་
མཛུབ་མོ་གཉིས་ཀྱིས་སྦལ་བ་ཡར་བཀྱགས་ཏེ་གཟིམ་ཁང་དུ་ཁྲིད་ནས་གྲུ་ག་
ཞིག་ཏུ་བཞག
དེ་ནས་སྲས་མོ་མལ་ཁྲིའི་སྟེང་དུ་ཉལ་བའི་སྐབས་དེར། སྦལ་བ་ཚུར་ཡོང་
ནས “ང་ཡང་ཐང་ཆད་འདུག་པས་ཁྱོད་དང་འདྲ་བར་མལ་ཁྲིའི་སྟེང་དུ་སྐྱིད་
པོར་ཉལ་ན་འདོད། ང་ཡར་འཐེན་རོགས། དེ་མིན་ན་ངས་ཁྱོད་ཀྱི་ཡབ་ཆེན་
ལ་ཞུ་ངེས”ཞེས་བཤད་པ་ན་སྲས་མོ་ཤིན་ཏུ་ཁྲོས་ཏེ་སྦལ་བ་བཟུང་ནས་ཤུགས་
ཡོད་ཚད་ཀྱིས་གཟིམ་ཁང་གི་གྱང་ལ་རྒྱག་ཞོར་དུ་“་ད་ཁྱོད་ཡག་པོ་བྱས་ནས་
སྡོད། ཅི་འདྲའི་ཞེན་ལོག་སྐྱེས་པའི་སྦལ་བ་བཙོག་པོ་ཞིག”ཅེས་བཤད། ཡིན་
ཡང་ང་ཚོའི་བསམ་ཡུལ་ལས་འདས་པ་ཞིག་ལ་སྦལ་བ་དེ་ས་ལ་ལྷུང་མ་ཐག་
སྐྱེས་གཟུགས་མཛེས་ལ་སྙིང་རྗེ་ལྡན་པའི་རྒྱལ་སྲས་ཞིག་ཏུ་གྱུར།
དེ་ནས། རྒྱལ་པོའི་དགོངས་དོན་ལྟར་ཁོ་སྲས་མོའི་མཛའ་གཙུགས་ཀྱི་
གཏན་གྲོགས་དང་ཁྱོ་ག་བྱས་པ་རེད། རྗེས་སོར་ཁོས་སྲས་མོ་ལ་རང་ཉིད་
སྔོན་ཆད་སྡུག་རྩུབ་ཆེ་བའི་བདུད་མོ་ཞིག་གིས་རྫུ་འཕྲུལ་གྱིས་སྦལ་བ་ཞིག་ལ་
བསྒྱུར་བ་མ་ཟད། ད་དུང་སྲས་མོ་ཞིག་གི་མ་གཏོགས་མི་སུས་ཀྱང་ང་སྐྱོབ་
མི་ཐུབ་ཅེས་བཤད། སང་ཉིན་ཁོ་གཉིས་རྒྱལ་སྲས་ཀྱི་རྒྱལ་ཁབ་དུ་འགྲོ་དགོས་
པས་སྔ་མོ་ནས་མལ་དུ་གཟིམས་པ་རེད།
ཕྱི་ཉིན་སྔ་དྲོ་ཉི་འོད་ཀྱིས་ཁོ་གཉིས་གཉིད་ལས་དཀྲོགས་དུས། སྒོའི་ཕྱི་
རོལ་ན་རྟ་བརྒྱད་བརྒྱའི་འཐེན་པའི་འདྲུད་འཐེན་འཁོར་ལོ་ཞིག་གིས་སྒུག་
འདུག་ལ། རྟའི་མགོ་ལ་དངུལ་མདོག་གི་རྔ་མོང་བྱ་མགོས་རྒྱན་འདུག་པ་དང་
།རྒྱབ་ཏུ་གསེར་འོད་ལམ་ལམ་འཕྲོ་བའི་མཛེས་ཆས་ཀྱི་གཡོགས་འདུགའདྲུད་
འཐེན་འཁོར་ལོའི་རྗེས་ན་རྒྱལ་སྲས་གྱི་གཡོག་པོ་ཞིག་འདུག་པ་དེ་ནི་རྒྱལ་
སྲས་ལ་བློ་དཀར་བའི་ཧིན་ལེ་རེད། སྔོན་ཆད་རྒྱལ་སྲས་སྦལ་བར་གྱུར་དུས་བློ་
སེམས་དཀར་བའི་ཧིན་ལེས་སེམས་པ་ཤིན་ཏུ་སྐྱོ་བྱུང་ལ། ཁོས་རང་ཉིད་ཀྱི་
སེམས་པ་སྡུག་བསྔལ་གྱིས་དུམ་བུར་གཏོང་བའི་ན་ཟུག་མ་བཟོད་པར་བྲང་
གཞུང་ལ་ལྕགས་ཤན་གསུམ་བསྣན་བྱུང་།
དེ་ནས་འདྲུད་འཐེན་འཁོར་ལོ་རྒྱལ་སྲས་ཀྱི་མདུན་དུ་ཐོན་པར། བློ་
སེམས་དཀར་བའི་ཧིན་ལེས་རྒྱལ་སྲས་དང་སྲས་མོ་གཉིས་འདྲུད་འཐེན་
འཁོར་ལོ་ནང་དུ་བསུས་རྗེས། ཕྱིར་འདྲུད་འཐེན་འཁོར་ལོའི་རྗེས་ལ་སོང་
ནས་ལངས་བྱུང་། ཁོས་རྒྱལ་སྲས་ཕྱིར་ཐོན་པར་དགའ་སྤྲོ་ཆེན་པོ་སྐྱེས་ཏེ་མྱུར་
དུ་ལམ་ལ་ཆས། ཁོ་ཚོ་ཡུད་ཙམ་སོང་རྗེས་རྒྱལ་སྲས་ཀྱི་རྒྱབ་ཕྱོགས་ནས་ཆག་
ཆག་གི་སྒྲ་ཞིག་ཐོས་པ་ན་ཕལ་ཆེར་དངོས་པོ་ཞིག་ཆག་སོང་སྙམ་ནས་ཁ་ཕྱིར་
འཁོར་ནས་སྐད་ཆེན་པས་ཧིན་ལེ། འདྲུད་འཐེན་འཁོར་ལོ་ཆག་སོང་བ་ཡིན་
ནམ”ཞེས་དྲིས་པར། ཧིན་ལེ་ཡིས་མྱུར་དུ་་མ་རེད། ངའི་བྲང་གཞུང་གི་ལྕགས་
ཤན་རེད། ཉིན་དེར་རྒྱལ་སྲས་ཁྱེད་རང་སྦལ་བར་གྱུར་ནས་ཁྲོན་པར་བཅུག་
པ་ན་ངའི་སེམས་པ་སྡུག་གིས་ཁེངས་སོང་”ཞེས་བཤད།
ལམ་བར་དུ་ཆག་ཆག་གི་སྒྲ་དེ་མཚམས་མཚམས་སུ་གྲགས་བྱུང་ལ། རྒྱལ་
སྲས་ཡིས་སྒྲ་དེ་གྲགས་ཐེངས་རེར་འདྲུད་འཐེན་འཁོར་ལོ་ཆག་སོང་སྙམ་མོད།
དོན་དངོས་སུ་ཆག་ཆག་གི་སྒྲ་དེ་ནི་ཧིན་ལེ་ཡིས་བདག་པོ་སྲོག་ཉེན་ལས་
ཐར་པ་དང་སླར་ཡང་བདེ་སྐྱིད་ཀྱི་འཚོ་བ་མཐོང་ནས་སེམས་ཀྱི་དགའ་སྤྲོ་མ་
བཟོད་པར་བྲང་གཞུང་གི་ལྕགས་ཤན་གསུམ་པོ་དེ་ཡང་སར་ལྷུང་བ་དེ་རེད།

ལྷ་བྱ་ཧྭ་ལེ་ཧྥ།

ཝེ་ལན་ཧོ་ཧྥེས་བརྩམས། བཀྲ་ཤིས་སྐྱིད་ཀྱིས་བསྒྱུར།
གནའ་སྔ་མོའི་ཕྱི་དྲོ་ཞིག་ལ། བྷ་ག་ཏའི་ཧྭ་ལེ་ཧྥ་(དབྱི་སི་ལེན་རྒྱལ་ཁབ་
ཀྱི་ཆོས་སྲིད་ཟུང་འབྲེལ་གྱི་འགོ་ཁྲིད་ཀྱི་མིང་)ཁྲ་ཞིས་ཏེ་འབོལ་ཁྲིའི་སྟེང་དུ་
བདེ་བར་གཉིད་དུ་ཡུར། གཉིད་ལས་སད་རྗེས། ཁོ་རང་ལ་རྣམ་དཔྱོད་རྒྱས་
ཤིང་བདེ་བའི་ཚོར་སྣང་ཞིག་སྐྱེས་ལ། བྲན་གཡོག་རྣམས་ཀྱི་ཁོ་ལ་ཙན་དན་
གྱིས་བཟོས་པའི་དུ་བ་འཐེན་བྱེད་ཀྱི་ཡོ་བྱད་ཅིག་དང་ཁ་ཧྥའི་ཁྱེར་ཡོང་། ཁྲ་
ཞིས་ཏེས་སེམས་བག་ཕེབས་ཀྱི་ངང་ནས་ཡོད་ཚད་ལ་ལོངས་སུ་སྤྱོད་བཞིན་
ཡོད། སྐབས་འདིར། མི་སུ་ཡིན་ཡང་ཁོ་རང་ལ་ཁ་བརྡ་བྱས་ཆོག རྒྱུ་མཚན་ནི་
འདིའི་སྐབས་སུ་ཁོ་རང་འཆམ་མཐུན་དང་བརྩེ་བ་ཤིན་ཏུ་ཆེ། དེ་བས་ཁོའི་
བློན་ཆེན་མན་སོ་ཨེར་ཡང་ཉིན་རྒྱུན་གོ་སྐབས་འདི་དང་བསྟུན་ནས་ཁོང་ལ་
མཇལ་འཕྲད་བྱེད་དུ་ཡོང་།
ཉིན་དེའི་ཕྱི་དྲོར། ཁོ་སླར་ཡང་ཐོན་བྱུང་། འོན་ཀྱང་ཁོའི་ངོ་གདོང་དུ་
དོན་དག་ཅིག་ལ་བསམ་བློ་གཏོང་བཞིན་པའི་རྣམ་འགྱུར་མངོན། ཧྭ་ལེ་ཧྥས་
བློན་ཆེན་ལ་བལྟས་རྗེས། བརྩེ་བའི་ངང་“སྙིང་ཉེ་བའི་མན་སོ་ཨེར། དེ་རིང་
ཁྱོད་ཅི་བྱུང་སོང༌། ཅི་ཞིག་ལ་མི་དགའ་བའི་རྣམ་པ་ཞིག་སྐྱེས་ཡོད”ཅེས་དྲིས་
པ་ན། བློན་ཆེན་གྱིས་དཔུང་གཉིས་བསྣོལ་ཏེ་བྲང་ཁར་སྦྱར་ནས། རྒྱལ་པོ་ལ་
གུས་ཕྱག་ཞིག་ཕུལ་ཏེ། ཕྱིར་རྒྱལ་པོ་ལ་འདི་ལྟར་ལན་བཏབ། “གུས་པར་འོས་
པའི་རྒྱལ་པོ་ལགས། ང་ལ་མི་དགའ་བའི་རྣམ་པ་ཞིག་མངོན་ཡོད་མེད་ངས་
ཀྱང་མི་ཤེས་མོད། འོན་ཀྱང་ཕོ་བྲང་གི་སྒོ་ཁར་ཚོང་པ་ཆུང་ཆུང་ཞིག་ཡོང་
ཡོད་ལ། ཁོ་རང་ལ་ཚོང་རྫས་བཟང་པོ་འགའ་ཞིག་ཡོད།ཡིན་ནའང་ང་ལ་སྒོར་
མོ་མང་པོ་ཞིག་མེད་པས་སེམས་དེ་འདྲའི་སྐྱིད་པོ་ཞིག་མ་རེད།”
ཧྭ་ལེ་ཧྥ་ནི་མན་སོ་ཨེར་ལ་ནམ་ཡང་དགའ་བས། སྔ་མོ་ནས་བློན་ཆེན་ལ་
ལེགས་སྐྱེས་ཤིག་བྱིན་ཏེ་ཁོ་རང་ལ་དགའ་སྤྲོ་ཞིག་སྐྱེས་སུ་འཇུག་པའི་བསམ་
ཚུལ་ཡོད། དེ་བས། རྒྱལ་པོས་མི་ནག་བྲན་གཡོག་ཅིག་མངགས་ནས་ཚོང་
པ་ཆུང་ཆུང་དེ་ཕོ་བྲང་དུ་གདན་འདྲེན་བྱས་ནས་རྒྱལ་པོ་ལ་མཇལ་འཕྲད་
གནང་བར་ཡོང་དུ་བཅུག ཅུང་མ་འགོར་བར། མི་ནག་བྲན་གཡོག་དེས་ཚོང་
པ་དེ་གདན་འདྲེན་བྱས་ནས་ཐོན་བྱུང་།
ཚོང་པ་ཆུང་ཆུང་དེའི་གཟུགས་ཆུང་ལ་ལུས་ཅུང་རྒྱགས་པོ་རེད། ཁོའི་
མིག་སྤུ་ནག་ལ་ལྭ་བ་ཧྲལ་ཧྲུལ་ཞིག་གྱོན་ཡོད་ལ་དཔུང་བའི་ཐོག་ཏུ་སྒམ་ཞིག་
ཁུར་ཡོད། སྒམ་ནང་དུ་མུ་ཏིག་དང་། མཛུབ་དཀྲིས། ཆང་ཕོར། སོ་མང་། མུ་
ཏིག་གིས་རྒྱན་སྤྲས་པའི་ལག་མདའ་ཆུང་ངུ་སོགས་ཡོད། ཧྭ་ལེ་ཧྥ་དང་ཁོའི་
བློན་ཆེན་མན་སོ་ཨེར་གཉིས་ཀྱི་སྒམ་ནང་གི་ཚོང་རྫས་ཡོད་ཚད་ལ་བལྟས་
རྗེས། མཇུག་མཐར་ཧྭ་ལེ་ཧྥས་ཁོ་དང་མན་སོ་ཨེར་གཉིས་ལ་མཛེས་པའི་ལག་
མདའ་ཆུང་བ་རེ་དང་བློན་ཆེན་གྱི་ཆུང་མ་ལ་སོ་མང་ཞིག་ཉོས།
ཚོང་པ་ཆུང་ཆུང་དེའི་སྒམ་ཁ་རྒྱག་པའི་སྐབས་སུ། ཧྭ་ལེ་ཧྥས་གློ་བུར་དུ་
སྒམ་ནང་དུ་འཐེན་སྒམ་ཆུང་ཆུང་ཞིག་ཡོད་པ་མཐོང་། དེ་ནས་ཚོང་པ་ཆུང་
ཆུང་དེ་ལ་འདིའི་ནང་དུ་ཚོང་རྫས་ཅི་ཞིག་ཡོད་ཅེས་དྲིས།
ཚོང་པ་ཆུང་ཆུང་དེས་འཐེན་སྒམ་གྱི་ཁ་ཕྱེས་པ་ན་ནང་དུ་མདོག་ནག་པོ་
ཅན་གྱི་ཕྱེ་མ་ཞིག་ཡོད་པ་དང་། ད་དུང་ཡི་གེ་བྲིས་ཡོད་པའི་ངོ་མཚར་ཅན་
གྱི་ཤོག་བུ་ཞིག་ཡོད། ཤོག་བུའི་སྟེང་གི་ཡི་གེ་དག་ཧྭ་ལེ་ཧྥ་དང་མན་སོ་ཨེར་
གཉིས་ཀྱིས་མི་ཤེས་སོ། །“དངོས་པོ་འདི་གཉིས་ངའི་མན་ཅའི་ཚོང་པ་ཞིག་གི་
ལག་ནས་ཉོས་པ་ཡིན།” ཚོང་པ་ཆུང་ཆུང་དེས་“ངས་ཤོག་བུ་འདིའི་སྟེང་དུ་ཅི་
ཞིག་བྲིས་ཡོད་པ་མི་ཤེས་ཤིང་། དངོས་པོ་འདི་གཉིས་ང་ལ་བཀོལ་སྤྱོད་ཀྱི་རིན་
ཐང་མེད་པས། ཁྱེད་ཚོ་ལ་དགོས་ན་ངའི་རིན་གོང་སླ་མོ་བྱས་ནས་བཙོང་ན་
ཆོག”ཅེས་བཤད།
ཧྭ་ལེ་ཧྥ་རྒྱུན་དུ་གནའ་རབས་རྒྱུ་རྫས་དང་ལག་བྲིས་སོགས་ཉར་ཚགས་
བྱེད་པར་ཧ་ཅང་དགའ། ཁོས་ལག་བྲིས་སྟེང་གི་ཡི་གེ་མི་ཤེས་ཀྱང་ཁོས་དངོས་
པོ་དེ་དག་རང་ལ་དབང་བ་དེར་གཟི་བརྗིད་དུ་རྩི་བཞིན་ཡོད། ཁོའི་དཔེ་
མཛོད་ཁང་གི་ནང་དུ་ལག་བྲིས་འདི་འདྲ་ཉར་ཚགས་བྱས་ཡོད་པ་ཧ་ཅང་
མང་། དེའི་རྐྱེན་གྱིས་ཁོའི་བསམ་བློ་ཅུང་ཙམ་ཡང་མ་བཏང་བར་ལག་བྲིས་དེ་
དང་ཕྱེ་མ་དེ་གཉིས་ཉོས། དེ་ནས་ཚོང་པ་ཆུང་ཆུང་དེ་ཕྱིར་འགྲོ་རུ་བཅུག
སྐབས་འདིར། ཧྭ་ལེ་ཧྥས་ཤོག་ཐོག་གི་ཡི་གེ་ངོ་མཚར་ཅན་དེ་དག་ཤེས་
འདོད་པའི་རེ་བ་ཇེ་དྲག་ཏུ་གྱུར་ལ། ཁོའི་ཤོག་ཐོག་གི་ཡི་གེ་དེ་དག་ཧ་ཅང་
ཤེས་ན་འདོད་པས་ཕྱིར་འཁོར་ཏེ་བློན་ཆེན་ལ་་ལག་བྲིས་འདི་ཤེས་པའི་མི་
ཡོད་དམ”ཞེས་དྲིས་པ་ན། “གུས་པར་འོས་པའི་རྒྱལ་པོ་ལགས། ངའི་ཤེས་
ཚུལ་ལྟར་ན་ཁ་ཆེ་དགོན་པའི་ནང་དུ་མིང་ལ་སེ་ལེ་མོ་ཞེས་པའི་རིག་གཞུང་
བ་ཞིག་བཞུགས་ཡོད། ཁོའི་ཡིག་རིགས་མང་པོ་ཤེས་པས། ཁོ་རང་གདན་
འདྲེན་བྱས་ན་ཧ་ལམ་འདིའི་ཐོག་གི་ངོ་མཚར་བའི་ཡི་གེ་འདི་དག་ཤེས་པར་
བསམ”ཞེས་བློན་ཆེན་གྱིས་ལན་བཏབ་བོ། །
ཤེས་ཡོན་ལྡན་པའི་སེ་ལེ་མོ་མྱུར་དུ་གདན་འདྲེན་བྱས་ནས་སླེབས་བྱུང༌།
“སེ་ལེ་མོ།”
ཧྭ་ལེ་ཧྥས་་ངས་གོ་ཐོས་ལྟར་ན་ཁྱོད་ཀྱི་ཤེས་ཡོན་རྒྱ་ཆེན་པོ་ཡིན། དེའི་
ཕྱིར་ཁྱོད་ཀྱིས་ལག་བྲིས་སྟེང་གི་ཡི་གེ་ངོ་མཚར་བ་འདི་རྣམས་ལོ་ཙཱ་བྱེད་ཐུབ་
བམ། གལ་ཏེ་ཁྱོད་ཀྱིས་ལོ་ཙཱ་བྱེད་ཐུབ་སོང་ན། ངའི་ཁྱོད་ལ་སྤུས་ལེགས་ཤིང་
མཛེས་པའི་རྒྱན་གོས་ཤིག་འབུལ། ལོ་ཙཱ་བྱེད་མ་ཐུབ་ཚེ་ཁྱོད་ལ་ཉེས་ཆད་དྲག་
པོ་གཅོད་རྒྱུ་ཡིན་ལ། ད་དུང་ཤེས་ཡོན་རྒྱ་ཆེ་བའི་སེ་ལེ་མོ་ཞེས་པའི་མཚན་
སྙན་དེ་ཡང་མིང་སྟོང་ཞིག་ཡིན་པ་ཚང་མས་ཡང་ཤེས་ངེས་སོ”ཞེས་བཤད།
“ཨོ། རྒྱལ་པོ། ངའི་རང་ཉིད་ཀྱི་ནུས་པ་ཡོད་ཚད་བཏོན་ནས་ཁྱེད་ལ་
ཞབས་ཞུ་སྒྲུབ། ”སེ་ལེ་མོའི་གུས་ཕྱག་ཅིག་ཕུལ་ཏེ། གཟབ་ནན་གྱིས་ལག་བྲིས་
སྟེང་གི་ཡི་གེ་དེ་དག་ལ་ཞིབ་འཇུག་བྱས། གློ་བུར་དུ། ཁོའི་སྐད་གསང་མཐོན་
པོས “འདིའི་ཐོག་གི་ཡི་གེ་ནི་ལ་ཏེན་གྱི་ཡི་གེ་རེད། ཨོ། རྒྱལ་པོ། འདི་ལ་
ཏེན་གྱི་ཡི་གེ་རེད། གལ་ཏེ་མིན་ན། ངའི་ཉེས་ཆད་ཅི་ཞིག་ཡིན་ཡང་དང་དུ་
ལེན”ཞེས་བཤད། “ལ་ཏེན་ཡི་གེ་ཡིན་ན་ནང་དོན་ཅི་ཞིག་བཤད་ཡོད་པ་ཤོད་
དང ”ཞེས་ཧྭ་ལེ་ཧྥས་བཀའ་ཕབ། སེ་ལེ་མོས་ལོ་ཙཱ་བྱེད་པའི་འགོ་བརྩམས་
“ལག་བྲིས་རྙེད་མཁན་གྱི་མིས་ཁ་ཆེ་སྐྱབས་མགོན་ཨན་ལར་བསྔགས་བརྗོད་
དང་། བྱམས་བརྩེ་ཆེ་བ་ལ་མི་སུ་ཞིག་ཡིན་རུང་ཕྱེ་མ་འདི་བསྣམས་རྗེས་མོ་
ཐ་བྷོ་ཨེར’ཞེས་སྐད་ཆ་བཤད་པ་ན། མི་དེ་རི་དྭགས་གང་རུང་ལ་འགྱུར་
ཐུབ་པར་མ་ཟད། ད་དུང་རི་དྭགས་ཀྱི་སྐད་ཆ་ཡང་གོ་ཐུབ། ཁོ་རང་ཕྱིར་མི་
རུ་འགྱུར་འདོད་པའི་སྐབས། ཤར་ཕྱོགས་སུ་འཁོར་ཏེ་ཕྱག་གསུམ་འཚལ་
ནས་ཡང་བསྐྱར་མོ་ཐ་བྷོ་ཨེར’ཞེས་བཤད་པ་ན། ཕྱིར་མི་རུ་འགྱུར་ཐུབ། འོན་
ཀྱང་མི་དེའི་སེམས་ལ་འཛིན་རྒྱུ་ཞིག་ནི་རི་དྭགས་གང་རུང་ཞིག་ལ་གྱུར་རྗེས་
དགོད་མི་རུང་། གལ་ཏེ་བགད་ཚེ་དམོད་ཚིག་དེ་དྲན་ཤེས་ལས་མེད་པར་
འགྱུར་ལ། དེ་ལྟར་བྱས་ན། ཁྱོད་རང་ནམ་ཡང་མིའི་གཟུགས་སུ་ཕྱིར་འགྱུར་
མི་ཐུབ།”
ཧྭ་ལེ་ཧྥའི་སྐད་ཆ་དེ་དག་ཐོས་རྗེས། དགའ་སྤྲོ་ཆེན་པོ་སྐྱེས་ཏེ། ཁོའི་སེ་ལེ་
མོ་ལ་མནའ་བསྐྱལ་དུ་བཅུག་སྟེ། གསང་བ་འདི་མི་སུ་ལའང་བཤད་མི་ཆོག་
ཟེར། དེའི་རྗེས་སུ། ཁོའི་སེ་ལེ་མོ་ལ་ཧ་ཅང་མཛེས་སྡུག་ལྡན་པའི་ལྭ་བ་ཞིག་
བྱིན་ཏེ་འགྲོ་རུ་བཅུག དེ་ནས་ཡང་ཁོའི་བློན་ཆེན་ལ་བཤད་རྒྱུ། “མན་སོ་ཨེར།
འདི་ནི་ཚོང་རྫས་ཉོ་འཚོང་དགའ་ཞིག་རེད། ཧེ། ང་རི་དྭགས་སུ་འགྱུར་ཐུབ་
པའི་གོ་སྐབས་ཤིག་ཡོད་ན་ང་རང་ཡིད་ཚིམ་ངེས་ཡིན། ཁྱོད་སང་ཉིན་སྔ་མོ་
ནས་ང་རང་ལ་མཇལ་འཕྲད་བྱེད་དུ་ཤོག ང་ཚོ་ཕྱི་རོལ་ལ་སོང་ནས་ཕྱེ་མ་དེ་
བསྣམ་དང་ང་ཚོས་རི་དྭགས་རྣམས་ཀྱིས་ཁ་བརྡ་བྱེད་པ་གོ་ཐུབ་ན་ཐང་”ཞེས་
བཤད་དོ། །
ཉིན་གཉིས་པའི་ཞོགས་པར། ཧྭ་ལེ་ཧྥ་ཁྲ་ཞི་ཏེས་ནངས་ཇ་བཏུང་རྗེས།
བློན་ཆེན་བཀའ་ལྟར་ཡོང་ལ། རྒྱལ་པོ་དང་མཉམ་དུ་ཕྱི་རོལ་ལ་འཆམ་འཆམ་
དུ་འགྲོ་བར་གྲ་སྒྲིག་བྱས། ཧྭ་ལེ་ཧྥས་ཕྱེ་མ་དེ་སྐེ་རགས་སུ་བཅུག་སྟེ། བྲན་
གཡོག་རྣམས་ལ་བཀའ་ཕབ་ནས་ཕོ་བྲང་དུ་སྡོད་དུ་བཅུག བློན་ཆེན་གཅིག་
པུ་ཁྲིད་ནས་ལམ་ལ་ཆས་སོ།
ལམ་བར་དུ། ཁོ་ཚོ་གླིང་ག་མང་པོ་བརྒྱུད་མོད། འོན་ཀྱང་ཚོད་ལྟ་བྱས་
མཆོག་པའི་རི་དྭགས་གཅིག་ལ་ཡང་མ་འཕྲད། མཇུག་མཐར། བློན་ཆེན་གྱིས་
ཐག་རིང་བའི་གཙང་འགྲམ་དུ་འགྲོ་བའི་བསམ་ཚུལ་ལྟར་དེར་སོང་། ཁོས་
རྒྱུན་དུ་གནས་དེར་རི་དྭགས་མང་པོ་མཐོང་བྱུང་ལ། སྒོས་སུ་ལྷ་བྱ། ཁོ་ཚོའི་
ལུས་སྟེང་དུ་རང་བཞིན་དུ་ཡོད་པའི་མཛེས་པ་དང་སྙན་འཇེབས་ཀྱི་སྐད་སྒྲ་
ལ་ཡིད་འགུགས་ཀྱི་ནུས་པ་ལྡན།
ཧྭ་ལེ་ཧྥ་ཡིས་བློན་ཆེན་གྱི་བསམ་ཚུལ་དང་ལེན་བྱས་ཏེ། ཁོ་གཉིས་མཉམ་
དུ་གཙང་འགྲམ་གྱི་ཕྱོགས་སུ་བསྐྱོད། ཁོ་ཚོ་གནས་དེར་ཐོན་པ་ན་ལྷ་བྱ་དངོས་
ནས་མཐོང་བྱུང་ལ། ལྷ་བྱས་གོམ་ཆེན་སྤོ་བཞིན་བརྗིད་ཉམས་ཀྱིས་ཕར་
འགྲོ་ཚུར་འགྲོ་བྱེད་བཞིན་པ་དང་ཕྱོགས་གཅིག་ནས་ཁ་ཟས་སྦལ་བ་བཙལ་
ཞོར“ཀཱ་ཀཱ”ཞེས་པའི་སྒྲ་འབྱིན་པ་དང་མཉམ་དུ་ལྷ་བྱ་གཞན་ཞིག་ཀྱང་རྒྱང་
རིང་ནས་འཕུར་ཡོང་བ་མཐོང་།
“ངས་རྒྱལ་འཇོག་ཐུབ་ངེས། སྙིང་རྗེ་ཅན་གྱི་རྒྱལ་པོ་ལགས”བློན་ཆེན་གྱི་
བཤད་རྒྱུར། “ལྷ་བྱ་འདི་གཉིས་ཀྱིས་ཧ་ཅང་ཡག་པའི་སྐད་ཆས་ཁ་བརྡ་བྱེད་
བཞིན་ཡོད་པ་ཁོ་ཐག་རེད། ངེད་གཉིས་ཀྱང་ལྷ་བྱ་རུ་འགྱུར་དང་། ཁྱོད་ཀྱིས་
བསམ་ན་བཟང་ངམ”ཞེས་བློན་ཆེན་གྱིས་དྲིས་པ་ན།
“བྱེད་ཐབས་དེ་ཧ་ཅང་ཡག་པོ་རེད། ང་འཐད་པ་ཡིན།” ཧྭ་ལེ་ཧྥས་ལན་
བཏབ་ནས་བཤད་རྒྱུར། འོ་ན་ང་ཚོ་ཅི་ལྟར་ཕྱིར་མིའི་རྣམ་པར་བསྒྱུར། དེ་
ལ་གཏན་ནས་སྣང་མེད་ལྷོད་གཡེང་བྱེད་མི་རུང༌། རེད་ཡ། ཁ་ཤར་ཕྱོགས་སུ་
འཁོར་ནས་ཕྱག་གསུམ་བཙལ་རྗེས“་མོའུ་ཐ་པོ་ཨར”ཞེས་བཤད་པ་ན། ང་རང་
ཡང་བསྐྱར་ཧྭ་ལེ་ཧྥ་རུ་འགྱུར་ལ། ཁྱོད་ཡང་བློན་ཆེན་དུ་འགྱུར་བ་ཡིན། འོན་
ཀྱང་། ཨན་ལའི་མིང་ཐོག་ནས་མནའ་བསྐྱལ་དགོས། འགྱུར་ཚེ་དགོད་མི་ཉན།
གཏན་ནས་དགོད་མི་ཆོག དེ་མིན་ངེད་གཉིས་ཚར་སོང་བ་ཡིན།
ཧྭ་ལེ་ཧྥས་སྐད་ཆ་བཤད་པའི་སྐབས། ལྷ་བྱ་དེ་ཁོ་གཉིས་ཀྱི་མགོ་ཐོག་
ནས་འཕུར་སོང་ལ།དེའི་རྗེས་དལ་བ་དལ་བུར་སར་བབས་བྱུང་། ཧྭ་ལེ་ཧྥས་སྐེ་
རགས་ལས་རྫུ་འཕྲུལ་གྱི་ཕྱེ་རྫས་བླངས་རྗེས་ཁམ་བུ་གང་འཇིབ་ནས་བློན་ཆེན་
ལ་བྱིན་ཚེ་ཁོས་ཀྱང་འཇིབ། དེའི་རྗེས་ཁོ་གཉིས་ཀྱིས་མཉམ་དུ་སྐད་གསང་
མཐོན་པོས་“་མོ་ཐ་བྷོ་ཨར”ཞེས་བོས།
སྐད་ཅིག་དེ་ཉིད་ལ་ཁོ་ཚོའི་རྐང་པ་ཇེ་ཆུང་དུ་སོང་ལ་དམར་ཞིང་ཕྲ་བར་
འགྱུར། རྐང་མགོའི་ལྷམ་སེར་པོ་དེའང་ལྷ་བྱའི་རྐང་པར་གྱུར་ཟིན། དཔུང་
བ་གཉིས་ཀའང་གཤོག་པ་རུ་གྱུར། རྐེ་ཇེ་རིང་དུ་སོང་ནས་རིང་ཚད་ལ་ཁྲུ་ཙི་
གཉིས་གསུམ་ཙམ་ཡོད། རིམ་བཞིན་ཁ་སྤུ་ཡང་མེད་པར་གྱུར་ཞིང་ལུས་སྟེང་
དུ་མཉེན་ཞིང་འཇམ་པའི་སྤུ་སྐྱེས་བྱུང་།
“བློན་ཆེན། ཁྱེད་ཀྱི་ཁ་ངོ་མ་ཡག་གི”ཟེར་ཞིང་། ཧྭ་ལེ་ཧྥ་སྔོན་ལ་ཡ་
མཚན་ཞིག་སྐྱེས་པ་དང༌། དེ་རྗེས་བསྟོད་བསྔགས་ངང་ནས་“གནམ་རྒན་མ།
ངའི་ད་ལྟའི་བར་དུ་འདི་འདྲའི་མཛེས་སྡུག་ཅན་གྱི་དངོས་པོ་ཞིག་མཐོང་མ་
མྱོང་།”ཞེས་བཤད།
“ཁྱེད་ཀྱི་བསྟོད་བསྔགས་གནང་བར་ཐུགས་རྗེ་ཆེ”ཞེས་བློན་ཆེན་གྱིས་
ཕྱོགས་གཅིག་ནས་ལན་འདེབས་པ་དང་ཕྱོགས་གཅིག་ནས་རྐེད་པ་སྒུར་
བཞིན“ཁྱོད་ཀྱིས་ངའི་སྐད་ཆ་དྲང་མོར་བཤད་པར་བཟོད་པ་སྒོམས་དང་།
ཁྱེད་ནི་ལྷ་བྱར་གྱུར་རྗེས་དེ་བས་ཀྱང་ཡག་པོ་འདུག གལ་ཏེ་ཁྱེད་རང་འཐད་
པ་ཡིན་ཚེ་འུ་གཉིས་གནས་དེ་རུ་སོང་ནས་བྱ་སྐད་གོ་ཐུབ་མིན་ལ་བལྟས་ཆོག
འུ་གཉིས་ཀྱིས་ལྷ་བྱ་ཡི་སྐད་ཆ་དངོས་ནས་གོ་ཐུབ་མིན་ལ་ཅིག་བལྟ་དང་
”ཟེར།
སྐབས་འདིར་ཐག་མི་རིང་བའི་ས་ནས། ལྷ་བྱ་ཞིག་ས་སྟེང་དུ་བབས་
འདུག་ལ། བྱ་དེའི་མཆུ་ཏོས་རྐང་པ་ཕྱིས་པ་དང་། སྒྲོ་སྤུ་གསེད་པ། དེའི་རྗེས་
ལྷ་བྱ་དེ་ལྷ་བྱ་གཞན་ཞིག་གི་ཕྱོགས་སུ་འཕུར་སོང་། འགྱུར་མ་ཐག་པའི་ལྷ་བྱ་
དེ་གཉིས་འཚབ་འཚུབ་ངང་ཁོ་ཚོའི་གམ་དུ་སོང་ཚེ་ཡ་མཚན་པའི་ཁ་བརྡ་
འདི་ཐོས་སོང་།
“སྔ་དྲོ་བདེ་ལེགས།སུག་རིང་སྐྱ་མོ།”
“སྔ་དྲོ་བདེ་ལེགས། སྙིང་ཉེ་བའི་ཁ་གསེག་བུ་མོ། ངའི་འདིར་ནངས་ཇ་
ཡོད་པས་ཁྱེད་ཀྱི་ད་བྱིད་ཀྱི་ཤ་ཟ་ན་འདོད་དམ་སྦལ་བའི་རྐང་པ་བཟའ་རྒྱུ་
ཡིན།”
“ཐུགས་རྗེ་ཆེ། ཡིན་ཡང་དེ་རིང་ང་ལ་ཟ་མ་ཟ་ས་མེད། མི་འགྱངས་པར་
ངའི་ཨ་ཕ་ཡི་མགྲོན་པོའི་མདུན་ནས་ཞབས་བྲོ་འཁྲབ་དགོས་པས་ང་རང་
གནས་འདིར་ཡོང་ནས་ཞབས་བྲོའི་གོམ་སྟབས་ལ་སྦྱོང་བརྡར་བྱེད་པ་ཡིན”
ཞེས་བཤད་རྗེས། ལོ་ན་གཞོན་པའི་ལྷ་བྱ་བུ་མོ་དེ་རྩྭ་ཐང་ལ་སོང་སྟེ་ཞབས་བྲོ་
འཁྲབ་པའི་འགོ་བརྩམས། ཧྭ་ལེ་ཧྥ་དང་མན་སོ་ཨར་ཡིས་ལྷ་བྱ་བུ་མོའི་སྟངས་
སྟབས་ལ་ཡིད་སྨོན་སྐྱེས། དེ་ནས་ཁོ་མོ་རྐང་པ་གཅིག་གི་སྟེང་ནས་ལངས་ཞོར།
ཧུར་བརྩོན་གྱིས་གཤོག་རྡེབ་བྱས་ནས་དོ་མཉམ་རྒྱུན་སྐྱོང་བའི་སྐབས།
དགོད་བྲོ་བའི་རྣམ་པ་དེས་ཧྭ་ལེ་ཧྥ་དང་མན་སོ་ཨར་དགོད་སྤྲོ་ཆེན་མོ་སྐྱེས་
སུ་བཅུག ཁོ་ཚོ་དུས་ཚོད་རིང་པོ་ཞིག་ལ་བགད་རྗེས་མཚམས་བཞག
གློ་བུར་དུ། བློན་ཆེན་གྱིས་དོན་དག་གི་ཚབས་ཆེན་རང་བཞིན་ཤེས། ཁོའི་
སེམས་སུ་འགྱུར་ལྡོག་གི་གོ་རིམ་ཁྲོད་དུ་དགོད་མི་རུང་བ་དེ་དྲན། མན་སོ་
ཨར་གྱིས་ཧྭ་ལེ་ཧྥ་ལ་རང་ཉིད་ཀྱི་དངངས་སྐྲག་དེ་བཤད། “ཨེ་ཡོ། ངའི་
དཀོན་མཆོག་མཁྱེན། གལ་ཏེ་ང་རང་ཚེ་གང་པོར་ལྷ་བྱ་རུ་གྱུར་ཟིན་ཚེ་དེ་ནི་
ངོ་མ་སྐྱོ་དགོས་པ་ཞིག་རེད། ཁྱོད་ཀྱིས་ངན་སྔགས་དེ་ལ་ཕྱིར་དྲན་ཞིག་བྱོས་
དང་། ངས་ཅུང་ཙམ་ཡང་དྲན་གྱི་མི་འདུག”ཅེས་བཤད།
“ཐེངས་གསུམ”ང་ཚོས་གདོང་ཤར་ཕྱོགས་སུ་འཁོར་ནས་ཕྱག་གསུམ་
འཚལ་དགོས། རྗེས་མཐུད་ནས་བཤད་རྒྱུར“མའོ་མའོ་མའོ”ཁོ་ཚོའི་མཆི་ཏོ་
རིང་པོ་དེ་ཕལ་ཆེར་ས་ངོས་སུ་གཏད་ཡོད་ལ། ཡིན་ཡང་ངོ་མ་ངོ་མཚར་བ་ལ།
ཁོ་ཚོའི་དེར་མཐུད་ནས་ཅི་ཞིག་བཤད་དགོས་པ་གཏན་ནས་སེམས་ལ་མ་དྲན།
ཧྭ་ལེ་ཧྥས་ཡང་ནས་ཡང་དུ་ཕྱག་འཚལ་བ་དང་། བློན་ཆེན་གྱིས་བྲེལ་འཚུབ་
གྱིས“མའོ་མའོ་མའོ”ཞེས་འབོད་བཞིན་ཡོད། ཡིན་ཡང་དྲན་ཤེས་ནི་ཁོ་གཉིས་
ཀྱི་ཀླད་པའི་རྩ་བ་ནས་བོར་ཟིན་པས། སྙིང་རྗེ་བའི་ཁྲ་ཞི་ཏི་དང་ཁོའི་བློན་
ཆེན་གཉིས་ཚེ་གང་པོར་ལྷ་བྱ་རུ་གྱུར་ཏོ། །
རྣམ་པ་འགྱུར་བའི་རྒྱལ་བློན་འདི་གཉིས་སེམས་སྐྱོ་བའི་ངང་ས་སྟོང་ནས་
ཕར་འགྲོ་ཚུར་འགྲོ་བྱས། ཁོ་ཚོས་མིག་སྔར་གྱི་གནད་འགག་འདི་ཇི་ལྟར་སེལ་
དགོས་པ་དངོས་ནས་མ་ཤེས་པར་བསྡད། ད་ལྟ། ཁོ་ཚོ་ལྷ་བྱ་ཞིག་བྱེད་དགོས་
བྱུང་ལ། རྒྱུ་མཚན་ཕྱིར་སོང་ནས་རང་ཉིད་ཀྱི་ཐོབ་ཐང་གསལ་བཤད་བྱས་
ཀྱང་གཏན་ནས་གོ་མི་ཆོད། སུ་ཞིག་གི་ལྷ་བྱ་ནི་སྔོན་གྱི་ཧྭ་ལེ་ཧྥ་ཡིན་པར་
ཡིད་ཆེས་སམ། ཁོ་ཚོ་ཡིད་ཆེས་པའི་དབང་དུ་བཏང་ནའང་། པ་ཀི་ཏའི་སྡོད་
དམངས་ཀྱིས་ལྷ་བྱ་ཞིག་ཧྭ་ལེ་ཧྥ་བྱེད་དུ་འཇུག་གམ། ཁོ་ཚོའི་རྒྱལ་ཁབ་ལ་
དབང་སྒྱུར་བྱེད་དུ་འཇུག་གམ།
ཉིན་མ་རེ་རེ་བཞིན་འདས། ཁོ་ཚོས་གཉོམ་ཆུང་ངེར་སིལ་ཏོག་ཁ་ཤས་
ཀྱིས་ལྟོ་བ་འགྲང་ཐབས་བྱས། མཆུ་ཏོ་དེ་ཧ་ཅང་རིང་བའི་རྐྱེན་གྱིས་ཁོ་ཚོའི་ཟ་
མ་ཡང་བཟང་པོ་བྱས་ཏེ་ཟ་མི་ཐུབ། རྩངས་པ་དང་སྦལ་བ་དེ་དག་མཐོང་དུས་
ཟ་མ་གཏན་ནས་ཟ་འདོད་མེད། འདི་འདྲའི་ཟས་ཟོས་ཚེ་ཕོ་བར་ནད་བྱུང་
བར་འདོད། ཁོ་ཚོ་འདི་འདྲའི་ཡིད་སྐྱོ་བའི་ཁོར་ཡུག་ཁྲོད་དུ་ཡོད་ཚུན་ལ།
དགའ་སྣང་ཉག་ཅིག་ཡོད་པ་དེ་ནི་རང་དབང་གིས་འཕུར་བསྐྱོད་བྱས་ཆོག་
པ་དེའོ། །དེ་བས་ང་ཚོ་པ་ཀི་ཏར་འཕུར་ནས་ཁྱིམ་ཚང་ཞིག་གི་ཁང་ཐོག་ཏུ་
བབས། དེ་ནས་ཁྱིམ་ཚང་གཞན་ཞིག་གི་ཁང་ཐོག་ཏུ་འཕུར་ལ། གནས་འདིར་
བྱུང་བའི་གནས་ཚུལ་ཡོད་ཚད་ལ་ལྟ་འདོད་སྐྱེས།
འགོ་བརྩམས་མ་ཐག་པའི་ཉིན་འདི་འགའ་གྲོང་ཁྱེར་ཧྲིལ་པོར་སྐྱོ་སྡུག་གི་
རྣམ་པས་ཁེངས་འདུག ཕལ་ཆེར་ཁོ་ཚོ་ལྷ་བྱ་རུ་གྱུར་རྗེས་ཀྱི་ཉིན་བཞི་པར་ཁོ་
ཚོ་ཕོ་བྲང་གི་ཡང་རྩེ་ནས་ལངས་པའི་སྐབས། གློ་བུར་དུ་འོག་གི་རྒྱ་ལམ་ནས་
ཉམས་ཆེ་བའི་དཔུང་སྡེ་ཞིག་ཡོང་། སྒྲ་སྣ་ཚོགས་གྲགས་ཤིང་ཕོ་གསར་ཞིག་
གིས་གསེར་སྐུད་ཀྱིས་བཟོས་པའི་ལྭ་རིང་ཞིག་གྱོན་ཞིང་རྒྱན་སྤྲས་པའི་རྟ་རྒོད་
ཅིག་ལ་ཞོན་ནས་འགྲོ་བ་དང་། སྐུ་སྲུང་དུ་ཉམས་ཅན་ཞབས་ཕྱི་བས་བསྐོར་
ཡོད། པ་ཀི་ཏའི་སྡོད་དམངས་ཀྱི་ཕྱེད་ཀ་ཁོའི་ཕྱོགས་ལ་རྒྱུག་འགྲོ་ལ། སྐད་
གསང་མཐོན་པོས་་པ་ཀི་ཏའི་དབང་སྒྱུར་མཁན་མེ་ཚི་ལ་འཚམས་ཞུ། མེ་ཚི་ལ་
ཁྲི་ལོར་ཤོག”ཟེར་བཞིན་ཡོད།
ཕོ་བྲང་སྟེང་གི་ལྷ་བྱ་གཉིས་ཀྱིས་ཕན་ཚུན་ལ་ཅེར་ནས་ཡུད་ཙམ་བསྡད།
ཧྭ་ལེ་ཧྥ་ཁྲ་ཞི་ཏིས་ཐོག་མར་སྐད་ཆ་བཤད་པ་སྟེ། “བློན་ཆེན། ངས་དོན་དག་
ངོ་མ་ཤེས་སོང་། མེ་ཚི་ལ་ནི་ངའི་དགྲ་བོ་ཁ་ཧྲི་ནོ་ཨར་གྱི་བུ་རེད། གདུག་རྩུབ་
ཆེ་བའི་རྫུ་འཕྲུལ་མཁན་ཁ་ཧྲི་ནོ་ཨར་གྱིས་སྔོན་ཆད་མནའ་བསྐྱལ་ནས་གོ་
སྐབས་ཤིག་བཙལ་ཏེ་ང་ལ་གནོད་སྐྱེལ་བར་འདོད་དེ། འུ་གཉིས་ད་ལྟའི་རྣམ་
པ་འདིར་གྱུར། འོན་ཀྱང་། ངའི་ད་དུང་རེ་བ་དོར་མེད། ངའི་སྡུག་བསྔལ་ཁྲོད་
ཀྱི་ཆེས་བཟང་བའི་སྤུན་ཟླ། ངའི་རྗེས་སུ་སྙེག་ཤོག ང་ཚོ་མཉམ་དུ་སྔོན་ཤེས་
པའི་དུར་ཁྲོད་དུ་འགྲོ། གནས་མཆོག་དེ་ནས་ང་ཚོས་སྒྱུ་འཕྲུལ་འདི་སེལ་ཐུབ་
ཀྱང་སྲིད་།”
ཁོ་གཉིས་ཀྱིས་གཤོག་རྡེབ་བྱེད་ཞོར་ཕོ་བྲང་གི་ཁང་ཐོག་ནས་མའེ་ཏི་ཡི་
ཕྱོགས་ཀྱི་ས་ཁུལ་དུ་འཕུར་སོང་།
སྦྱོང་བརྡར་ཐོབ་མེད་པའི་ལྷ་བྱ་འདི་གཉིས་འཕུར་བ་བག་ཕེབས་ཤིག་མ་
རེད།
“ཨ། ངའི་རྒྱལ་པོ་ལགས།” དུས་ཚོད་འགའ་ཞིག་འཕུར་རྗེས་བློན་ཆེན་
གྱིས་སྐད་རྒྱག་ཞོར་ངའི་བཟོད་པར་དཀའ། ཁྱེད་ཀྱི་འཕུར་རྩལ་མགྱོགས་
དྲགས་ལ། ད་ནི་ས་རུབ་ལ་ཉེ་བས་ང་ཚོས་གནས་ཤིག་བཙལ་ན་བཟང་ཞེས་
བཤད།
སྐབས་དེར་ཧྭ་ལེ་ཧྥས་བློན་ཆེན་གྱི་རེ་བ་དང་ལེན་བྱས་པ་དང་། ཞོལ་གྱི་
ལུང་ཤུར་དུ་གྱང་རོ་ཞིག་ཡོད་པའི་གནས་དེར་འཕུར་ནས་སོང་། ཕར་བལྟས་
ན་གནས་འདི་ནི་སྔོན་ཆད་ཕོ་བྲང་གི་ཤུལ་ཞིག་ཡིན་པ་དང་། གཏོར་བརླག་
ཐེབས་ཡོད་མོད། ཡིན་ནའང་ཞིག་རོའི་ཁྲོད་དུ་བརྗིད་ཉམས་ཀྱི་ཀ་བ་དང་
འཛུགས་སྐྲུན་གྱིས་སྔར་བཞིན་ཕོ་བྲང་གི་སྔོན་ཆད་ཀྱི་བཟོ་ལྟ་མངོན་ཐུབ།
ཧྭ་ལེ་ཧྥ་དང་བློན་ཆེན་གཉིས་སྤྲོ་ཉམས་ལྡན་པའི་ངང་ནས་ནང་དུ་ཕར་
འགྲོ་ཚུར་འགྲོ་བྱེད་བཞིན་ཡོད་ལ། གློ་བུར་དུ་ལྷ་བྱ་མན་སི་ཨར་གོམ་མཚམས་
བཞག་ནས་མགྲིན་པ་འདར་བཞིན་བཤད་རྒྱུར། ངའི་བདག་པོ། ངས་ཉེ་འགྲམ་
ཞིག་ནས་ངུ་སྐད་དང་འཁུན་སྒྲ་ཐོས་བྱུང་།
ཧྭ་ལེ་ཧྥས་ཀྱང་གོམ་མཚམས་བཞག་ནས་ངུ་སྐད་ཅིག་རིམ་གྱིས་གོ་
བྱུང༌། ཞིབ་ཏུ་ཉན་ཚེ་རི་དྭགས་ཀྱི་ངུ་སྐད་མ་ཡིན་པར་མིའི་ངུ་སྐད་ཡིན་
པར་འདྲ། ཧྭ་ལེ་ཧྥས་ས་ཆ་འདི་འདྲ་བ་ཞིག་ན་མི་ཞིག་ངུ་བ་དེ་ཅི་ཞིག་ཡིན་
པ་ཤེས་པར་བྲེལ་འཚུབ་སྐྱེས། དེ་ནས་ཁོ་ངུ་སྐད་ཀྱི་སྒྲའི་ཕྱོགས་སུ་སོང་བ་ན་
བློན་ཆེན་གྱིས་གཤོག་པར་སོ་འདེབས་བཞིན་ལྷག་བསམ་རྣམ་དག་གིས་ཁོ་
ཉེན་ཁ་གསར་བ་ཞིག་གི་གནས་སུ་མི་འགྲོ་བར་སྐུལ། ཡིན་ཡང་། དེའི་གོ་མ་
ཆོད་ལ། ཧྭ་ལེ་ཧྥ་ནམ་ཡང་སྙིང་སྟོབས་ཆེ་བས། ཁོའི་བྱ་སྤུ་འཐོར་བར་ཡང་
མ་འཛེམ་པར་གོམ་ཆེན་སྤོ་བཞིན་མུན་དོང་གི་ནང་དུ་སོང་། ཅུང་མ་འགོར་
བར་ཁོ་སྒོ་འགྲམ་ཞིག་ཏུ་ཐོན་པ་དང་། ངུ་སྐད་དང་འཁུན་སྒྲ་དེའི་ནང་ནས་
གྲགས་པ་གསལ་པོར་ཤེས་ནས། ཁོས་མཆུ་ཏོས་སྒོ་ཕྱེ་ཚེ། ཁོ་སྒོ་ནང་གི་རྣམ་པོ་
པར་ཧ་ལས་སོང་བ་རེད།
འདི་ནི་གཏོར་བརླག་བྱུང་བའི་ཁང་ཆག་ཅིག་རེད། དྲ་མིག་ལས་བརྒྱུད་
ཡོང་བའི་འོད་ལས་ཁོས་འུག་པ་ཆེན་པོ་ཞིག་སྒེའུ་ཁུང་སྟེགས་བུ་སྟེང་ལ་
བསྡད་ནས་སེམས་སྡུག་གིས་ངུ་ཤུམ་བྱེད་པ་མཐོང་། མོའི་སྒོར་སྒོར་གྱི་མིག་
ཟུང་ལས་མཆི་མ་ཉིལ་ཉིལ་དུ་འགྲིལ་ཡོང་། གུག་འཁྱོག་གི་ཁ་ནང་ནས་འཛེར་
སྐད་ཕྱུང༌། ཡིན་ནའང་འུག་པས་ཧྭ་ལེ་ཧྥ་ལ་མི་སྐྲག་པའི་ཉམས་བསྟན་ནས་
རྗེས་སྙེག་ཡོང་བའི་བློན་ཆེན་གཉིས་མཐོང་མ་ཐག་གློ་བུར་དུ་དགའ་སྤྲོ་ཚད་
མེད་སྐྱེས་ནས་སྐད་ཆེན་པོ་བརྒྱབ། ལྷག་ཏུ་རྒྱལ་བློན་གཉིས་ཀར་ཡ་མཚན་དུ་
འཇུག་པ་ནི་འུག་པས་ཐོགས་པ་མེད་པའི་ཨ་རབ་སྐད་ཀྱིས་སྐད་གསང་མཐོན་
པས་“ཁྱོད་ཚོར་དགའ་བསུ་ཞུ། ལྷ་བྱ། ཁྱོད་ཚོ་ནི་ང་རང་སྡུག་བསྔལ་གྱི་རྒྱ་
མཚོ་ནས་སྐྱོབ་པའི་མགོན་སྐྱབས་རེད། སྔོན་ཆད་མི་ཞིག་གིས་འདི་ལྟར་ལུང་
བསྟན་ཡོད་དེ། ལྷ་བྱའི་ཁྱོད་ལ་བདེ་སྐྱིད་ཆེན་པོ་བསྐྱལ་ཡོང་ཟེར།”
ཧྭ་ལེ་ཧྥ་ཡ་མཚན་ཁྲོད་ནས་ཕྱིར་དྲངས་ཏེ། རྐང་པ་གཉིས་ཀྱིས་ཀྲོང་ངེར་
ལངས་ནས་མགོ་བོ་སྒུར་བཞིན་སྐད་ཆ་བཤད། འུག་པ། ཁྱོད་ཀྱི་དེ་ལྟར་བཤད་
ན། ཁྱོད་ང་ཚོ་དང་འདྲ་བར་སྡུག་བསྔལ་མྱངས་པའི་མི་ཡིན་པ་ང་རརང་ཡིད་
ཆེས་པ་ཡིན། འོན་ཀྱང༌།ཨེ། གལ་ཏེ་ཁྱེད་རང་ངེད་གཉིས་ཀྱིས་ཁྱོད་སྐྱོབ་ཐུབ་
པར་འདོད་ན། ཁྱོད་རང་ལ་ཕལ་ཆེར་བློ་ཕམ་དུ་འཇུག་རྒྱུ་རེད། ཁྱེད་ཀྱིས་ང་
ཚོ་ཕྲད་པའི་དཀའ་ཚེགས་ཤེས་རྗེས། ཁྱོད་ཀྱིས་ངའི་སྐད་ཆའི་ནང་དོན་ཤེས་
ཐུབ། ཧྭ་ལེ་ཧྥས་རང་ཉིད་ཀྱི་སྐྱོ་སྡུག་བཤད་རྗེས། འུག་པས་ཁོ་ཚོ་ལ་“ཁྱེད་ཀྱིས་
ང་ཡི་གཏམ་རྒྱུད་ལ་ཉན་རོགས། ཁྱོད་ཚོའི་ཉན་རྗེས་ང་ལ་ཕྲད་པའི་བར་ཆད་
ཁྱེད་ཚོ་ལས་མི་ཉུང་།”
ངའི་མིང་ལ་ལོའུ་ཧྲ་ཟེར། ཨ་ཕ་ནི་ཧིན་རྡུའི་རྒྱལ་པོ་ཡིན་ལ་ང་ནི་ཁོའི་
བྱིས་པ་ཁེར་སྐྱེས་ཡིན། བཀྲ་མི་ཤེས་པའི་མི་ཞིག་ཀྱང་ཡིན། ཁྱེད་ཚོ་ཁ་ཧྲི་ནོ་
ཨར་གྱི་སྒྱུ་འཕྲུལ་ཕོག་པར་ང་རང་ཡང་དེ་འདྲ་ཡིན། ཁོས་ང་རང་སྡུག་བསྔལ་
གྱི་གཡང་གཟང་ལ་བསྐྱལ། ཉིན་ཞིག་ལ་ཁོ་ངའི་ཡབ་ཀྱི་མདུན་དུ་ཡོང་ནས་
ང་དང་ཉེ་ཚི་ལ་གཉེན་སྒྲིག་བྱ་བར་གྲོས་བྱེད་དུས་ཡབ་ཆེན་འཐད་པ་མ་
བར་ཁ་ཧྲི་ནོ་ཨར་ལ་བཀའ་བབས་ནས་ཕོ་བྲང་ལས་ཕྱིར་འབུད་དུ་བཅུག
ངོ་ཚ་མེད་པའི་མི་ངན་འདིས་བསམ་ཞིག་གནག་བསམ་པ་རེད། ཐེངས་
ཤིག་ལ། ངས་མེ་ཏོག་ལྡུམ་རའི་ནང་དུ་སྐོམ་ཆུ་འཐུང་འདོད་དུས། ཁ་ཧྲི་ནོ་
ཨར་བྲན་གཡོག་ཅིག་ལ་བརྫུས་ནས་ང་ལ་སྐོམ་ཆུ་བླུད། ངས་འཐུང་རྗེས་ད་
ལྟའི་རྣམ་པར་གྱུར་པ་རེད། སྐབས་དེར་ང་རང་ངོ་མ་སྐྲག་ནས་དྲན་པ་ཉམས་
པར་གྱུར། དེ་ནས་ཁོའི་ང་གནས་འདིར་ཁྲིད་ཡོང་ནས་ད་དུང་སྒྲ་སྣ་ཚོགས་
ཡང་རྣ་བར་གཟན་པ་ལ། ངས་ཁྱེད་རང་གནས་འདིར་བསྡད་ནས་ཤི་རུ་འཇུག
རི་དྭགས་ཀྱིས་ཀྱང་མིག་ནང་དུ་མི་འཇོག་པའི་བདུད་འདྲེ་བཙོག་པོ། གལ་ཏེ་
མི་ཞིག་གིས་ཁྱེད་བཙོག་པའི་ཚུགས་ཀ་ལ་ཞེན་མ་ལོག་པར་ཁྱོད་ཆུང་མ་ལེན་
པར་འཐད་པ་ཡིན་མ་གཏོགས། འདི་ནི་ངའི་ཁྱེད་དང་ཁྱེད་ཀྱི་ང་རྒྱལ་ཅན་
གྱི་ཨ་ཕ་ལ་འཁོན་ལན་སློག་པ་ཡིན།
“སྐབས་དེ་ནས་ད་ལྟའི་བར་ཟླ་ངོ་ཁ་ཤས་སྐད་ཅིག་གིས་འདས་སོང་།
ནམ་རྒྱུན་ཁ་རོག་གེར་མུན་ནག་གི་མཁར་རྫོང་འདིར་ཁེར་རྐྱང་དང་སྐྱོ་ངལ་
གྱིས་མནར། མཛེས་སྡུག་ལྡན་པའི་རང་བྱུང་ཁམས་ཆེན་པོ་ལོངས་སུ་སྤྱོད་མི་
ཐུབ། རྒྱུ་མཚན་ནི་མཚན་མོ་མ་གཏོགས་ངས་ཅི་ཡང་མི་རིག མག་མོག་གི་ཟླ་
འོད་ཁང་ཆུང་དུ་འཕྲོས་པའི་སྐབས་སུ། ངའི་མིག་མདུན་དུ་བསྣར་བའི་ཡོལ་
བ་དེ་ད་གཟོད་མར་ལྷུང་བ་ཡིན”ཞེས་བཤད།
འུག་པའི་རང་གི་སྐྱོ་གཏམ་དེ་བཤད་རྗེས་དབང་མེད་དུ་ངུས་སོང་། ཧྭ་ལེ་
ཧྥས་ཀོང་ཇོའི་གཏམ་རྒྱུད་དེར་ཉན་རྗེས་རེ་ཞིག་འདང་རྒྱག་གི་ཀློང་དུ་ཚུད་
བྱུང༌། ཅུང་ཙམ་འགོར་རྗེས། ཁོས་“གལ་ཏེ་ངའི་བསམ་ཚུད་ནོར་མེད་ན། ང་
ཚོའི་ལས་སྡུག་པོ་འདི་ལྐོག་གྱུར་ག་གེ་མོ་ཞིག་དང་འབྲེལ་བ་ཡོད་སྲིད། འོན་
ཀྱང་ང་ཚོས་ག་འདྲ་བྱས་ན་ད་གཟོད་གསང་བ་འདིའི་མཐིལ་རྟོགས་ངེས་
སམ”ཞེས་བཤད།
འུག་པས་་ཨོ། སྐུ་ཞབས་ལགས། ང་ཡང་འདི་འདྲའི་དོགས་པ་ཞིག་འདུག
ང་རང་ཆུང་དུས་སུ་བུད་མེད་མོ་བ་ཞིག་གིས་ང་ལ་མ་འོངས་ལུང་བསྟན་བྱེད་
རྒྱུར། ལྷ་བྱ་ཞིག་གིས་ཁྱོད་ལ་བླ་མེད་ཀྱི་བདེ་སྐྱིད་ཁྱེར་ཡོང་ངེས། ཕལ་ཆེར་
ངའི་འུ་ཅག་ཐར་བའི་ཐབས་ལམ་དེ་ཤེས”ཞེས་བཤད།
ཧྭ་ལེ་ཧྥ་ཧ་ཅང་ཡ་མཚན་པའི་ངང་ནས་མོ་ལ་ཐབས་ངོ་མཚར་བ་ཅི་
ཡོད་དྲིས། ང་ཚོ་སྡུག་ལ་སྦྱར་བའི་སྒྱུ་འཕྲུལ་མཁན་དེས་བཤད་རྒྱུར། “ཟླ་རེར་
ས་འདིར་ཐེངས་གཅིག་ཡོང་བ་དང་། འདི་དང་བར་ཐག་མི་རིང་བའི་སར་
ཚོགས་ཁང་ཞིག་ཡོད། ཁོས་གནས་དེར་ཁོང་གི་རྩེད་རོགས་ཚོ་དང་མཉམ་དུ་
ཕྱོགས་གཅིག་ནས་ཟ་མ་ཟ་བ་དང་། ཕྱོགས་གཞན་ཞིག་ནས་ཕན་ཚུན་བར་ལ་
སྔོན་ཆད་རང་ཉིད་ཀྱིས་སྒྲུབ་མྱོང་བའི་ཐ་ཤལ་ཞེ་གནག་གི་བྱ་བ་དག་ལབ་
བཞིན་ཡོད། ཁོ་རང་ང་རྒྱལ་སྐྱེས་པའི་སྐབས་དེར་ཁྱོད་ཚོས་བརྗེད་ཟིན་པའི་
དམོད་ཚིག་དེ་བཤད་ན་ཡང་ཐང་”ཞེས་བཤད།
“ཨོ། གུས་པར་འོས་པའི་ཀོང་ཇོ་ལགས། ཧྭ་ལེ་ཧྥས་དགའ་སྤྲོའི་ངང་
བོས། ང་ལ་ཤོད་ཅིག ཁོ་རང་ནམ་ཚོད་ཡོང་རྒྱུ་རེད། ཚོགས་ཁང་དེ་གང་དུ་
ཡོད”ཅེས་བཤད།
འུག་པས་རེ་ཞིག་ཁ་མ་གྲགས་པར་བསྡད་རྗེས། ཁྱོད་ཚོས་ངའི་རེ་བ་སྣ་
གཅིག་བསྐང་ཚེ། ད་གཟོད་ངས་ཁྱོད་ཚོའི་རེ་བ་སྐོང་ཟེར།
“ཤོད་ཅིག ཤོད་ཅིག” ཧྭ་ལེ་ཧྥ་ཡིས་སྐད་ཆེན་པོས་་ཁྱེད་ཀྱིས་མྱུར་མོར་
ཤོད་ཅིག ཆ་རྐྱེན་ཅི་ཞིག་ཡིན་རུང་ང་རང་གིས་དང་ལེན་བྱེད་རྒྱུ”ཞེས་བཤད།
“དེ་ནི་ང་ཡང་ཁྱོད་ཚོ་དང་འདྲ་བར་རང་དབང་ཐོབ་འདོད་ཡོད་པ་ཡིན།
འོན་ཀྱང་ཁྱོད་ཚོའི་ཁྲོད་ནས་ང་ཆུང་མ་ལེན་རྒྱུར་འཐད་མཁན་ཞིག་ཡོད་ན་
ད་གཟོད་ངས་སྒྱུ་འཕྲུལ་སེལ་བར་འགྱུར་ལ། ང་རང་ལའང་ཡང་བསྐྱར་རང་
དབང་ཐོབ་ཐུབ། འདི་ནི་ངའི་ཆ་རྐྱེན་ཡིན་པས་ཁྱོད་ཚོས་ཁས་ལེན་བྱེད་ཐུབ་
བམ”ཞེས་དྲིས་པ་ན།
རེ་བ་འདིས་ལྷ་བྱ་གཉིས་ཀ་དངངས་སྐྲག་སྐྱེས་སུ་བཅུག ཧྭ་ལེ་ཧྥ་ཡིས་
ཁོའི་བྲན་གཡོག་ལ་བརྡ་བཏང་ནས་ཁོང་གི་རྗེས་བསྙེགས་ནས་ཕྱི་ལ་ཡོང་དུ་
བཅུག
སྒོ་ཁར་ཐོན་རྗེས་ཧྭ་ལེ་ཧྥ་ཡིས་མན་སོ་ཨར་ལ་“་འདི་ནི་ཉེན་ཁ་ཆེ་བའི་ཉོ་
ཚོང་ཞིག་ཡིན་མོད། འོན་ཀྱང་། ཁྱོད་ཀྱིས་ཁོ་མོ་ཆུང་མར་བླངས་ཆོག”ཅེས་
བཤད།
“མིན། གལ་ཏེ་ངའི་ཁོ་མོ་ཆུང་མར་བླངས་ན། ང་རང་ཁྱིམ་དུ་ལོག་སྐབས་
ངའི་ཆུང་མའི་ངའི་མིག་ཟུང་བྲུ་ངེས་ཡིན། ལང་གཅིག་བཤད་ན་ང་རང་
ལོ་ལོན་ཞིག་རེད། ཡིན་ཡང་ཁྱོད་རང་ལོ་ན་གཞོན་པར་མ་ཟད་གཉེན་སྒྲིག་
བྱས་མ་མྱོང་བས། ཁྱོད་ཀྱིས་ལོ་ན་ཆུང་བའི་ཀོང་ཇོ་མཛེས་མ་ཞིག་ལ་གཉེན་
བསླངས་ན་ཏག་ཏག་འགྲིག་པོ་འདུག”ཅེས་བློན་ཆེན་གྱིས་མྱུར་བར་ཁས་ལེན་༠
མ་བྱས་པར་བཤད་དོ། །
ཧྭ་ལེ་ཧྥ་ཡིས་དངན་པ་འཐེན་ཞོར་དུ་ཡིད་སྐྱོ་བའི་ངང་གཤོག་པ་མར་
ཕབ་སྟེ་་འདི་ནི་གནད་དོན་འདིའི་གནད་འགག་ཅིག་རེད། ངས་ཁོ་མོ་ནི་ལོ་
ན་ཆུང་བའི་ཀོང་ཇོ་མཛེས་མ་ཞིག་ཡིན་མིན་ཇི་ལྟར་ཤེས་པ་ཡིན་ནམ། གང་
བྱུང་དུ་རྒྱུས་མེད་ཀྱི་ཉོ་ཚོང་འདི་ཁས་ལེན་བྱེད་མི་ཕོད”ཅེས་བཤད།
ཁོ་ཚོས་དུས་ཚོད་རིང་པོ་ཞིག་ལ་ནན་ཏན་སྒོས་གྲོས་སྡུར་བྱས། ཧྭ་ལེ་ཧྥས་
རང་གི་བློན་ཆེན་ལ་དུས་གཏན་དུ་ལྷ་བྱ་བྱེད་དགོས་ཀྱང་འུག་པ་རང་གི་ཆུང་
མར་ལེན་འདོད་མེད་པ་ཤེས་སྐབས། ཅི་བྱ་གཏོལ་མེད་ཀྱིས་རང་གིས་འུག་
པར་གཉེན་སློང་བར་ཡིད་འཐད་བྱུང་། འུག་པ་དགའ་སྤྲོ་ཚད་མེད་སྐྱེས་ཏེ་
བཤད་རྒྱུར། “ཁྱོད་ཚོ་ཡོང་བ་དངོས་ནས་དུས་བབ་དང་མཐུན། རྒྱུ་མཚན་དོ་
ནུབ་སྒྱུ་འཕྲུལ་མཁན་ཚོ་གནས་འདིར་འཚོག་རྒྱུ་རེད”ཅེས་བཤད།
ཁོ་མོས་ལྷ་བྱ་ཁྲིད་དེ་ཁང་པ་དང་བྲལ་ནས་ཚོགས་ཁང་གི་ཕྱོགས་སུ་ཕྱིན་
སོང་། ཁོ་ཚོ་ཕུག་ལམ་ཆེན་པོ་ཞིག་ཏུ་ཡུན་རིང་སོང་མཐར་ཚོགས་ཁང་གི་
ནང་དུ་སླེབས། ཚོགས་ཁང་གི་གྱང་སྲུབས་ལས་ཁང་པའི་ནང་དུ་གློག་འོད་
གསལ་ཞིང་གཟི་མདངས་རྣམ་པར་འཚེར་བ་དེ་མཐོང་སོང༌། ཚོགས་ཁང་གི་
དཀྱིལ་དབུས་སུ་ཅོག་ཙེ་སྒོར་སྒོར་ཞིག་བཞག་ཡོད་པ་དང་དེའི་ཐོག་ཏུ་ཟས་
མཆོག་གང་ལེགས་བཤམས། ཅོག་ཙེའི་མཐའ་སྐོར་གྱི་རྐུབ་སྟེགས་རིང་པོའི་
སྟེང་དུ་མི་སྐོར་ཞིག་བསྡད་ཡོད། ཧྭ་ལེ་ཧྥ་དང་བློན་ཆེན་གཉིས་ཀྱིས་དེའི་ཁྲོད་
ཀྱི་མི་གཅིག་སྒྱུ་འཕྲུལ་ཕྱེ་མ་བཙོང་མཁན་གྱི་ཚོང་པ་དེ་ཡིན་པ་མིག་གིས་
བལྟས་པ་ཙམ་གྱིས་ངོ་ཤེས། ཚོང་པའི་འགྲམ་ན་བསྡད་ཡོད་པའི་མི་དེས་ཚོང་
པ་དེ་ལ་ཉེ་ལམ་གྱི་གྲུབ་འབྲས་བཤད་དུ་བཅུག་པས། ཚོང་པ་དེས་གཏམ་ཡ་
མཚན་ཅན་མང་པོ་བཤད་ལ། དེའི་ཁྲོད་དུ་ཧྭ་ལེ་ཧྥ་དང་བློན་ཆེན་གྱི་གཏམ་
རྒྱུད་ཀྱང་འདུས།
སྒྱུ་འཕྲུལ་མཁན་ཞིག་གིས་འཛེམ་དོགས་མེད་པར་ཁྱོས་ཁོ་ཚོར་དམོད་
གཏམ་ཅི་ཞིག་ཁྲིད་པ་ཡིན་ཞེས་པའི་དྲི་བ་ཞིག་དྲིས།
དེ་ནི་ཧ་ཅང་ཀློག་དཀའ་བའི་ལ་ཏིན་སྐད་ཅིག་ཡིན་ཏེ་མིང་ལ་མོའུ་ཐ་
པའོ་འར་ཟེར།
མོའུ་ཐ་པའོ་འར་ཞེས་པའི་དམོད་ཡིག་དེ་ཚོང་པའི་ཁ་ནང་ནས་བཏོན་
ཡོང་སྐབས་ཧྭ་ལེ་ཧྥ་དང་བློན་ཆེན་གཉིས་དགའ་སྤྲོས་ངང་ཕོ་བྲང་ཞིག་རོའི་
སྒོ་ཁའི་ཕྱོགས་སུ་རྒྱུགས་སོང༌། འུག་པ་དེའི་རྗེས་དེད་དེ་འགྲོ་གིན་ཡོད་མོད་
ཅུང་ཙམ་གྱིས་རྗེས་ལུས་སོང་། ཧྭ་ལེ་ཧྥ་ནི་ཁ་དན་ཚིག་གནས་ཀྱི་མི་ཞིག་ཡིན་
པས་ཁོ་རང་ཁ་ཕྱིར་འཁོར་ནས་འུག་པ་ལ་བཤད་རྒྱུར།
བཀའ་དྲིན་ཤིན་ཏུ་ཆེ། ཁྱེད་ནི་ངའི་སྲོག་སྐྱོབ་ཀྱི་དྲིན་ཅན་ཡིན་པར་མ་
ཟད། ངའི་གྲོགས་པོའི་སྲོག་སྐྱོབ་ཀྱི་དྲིན་ཅན་ཡང་ཡིན། ང་ཚོས་ཁྱོད་ལ་བཀའ་
དྲིན་ཚད་མེད་ཞུ་འདོད་པ་མཚོན་ཆེད་ངའི་ཁྱོད་ཆུང་མར་ལེན་རྒྱུར་ང་
འཐད་པ་ཡིན”ཞེས་བཤད།
བཤད་ཚར་མ་ཐག་ཁ་ཤར་ཕྱོགས་སུ་འཁོར། སྐབས་དེར་ཉི་མ་ཏག་ཏག་
ཡར་འཕགས་བཞིན་ཡོད་པས་ཧྭ་ལེ་ཧྥ་དང་བློན་ཆེན་གཉིས་ཀྱིས་ཞོགས་པའི་
ཉི་ཟེར་དང་པོ་ལ་ཕྱག་ཐེངས་གསུམ་འཚལ་ཞོར་དུ་སྐད་མཐོན་པོས“མོའུ་ཐ་
པའོ་འར”ཞེས་སྐད་བརྒྱབ་པ་ན། སྐད་ཅིག་ཙམ་ལ་གཟུགས་གཞི་སླར་སོས་
ཤིང་། ཁོ་ཚོ་དགོད་ཞོར་དང་ངུ་ཞོར་དུ་དགའ་སྤྲོའི་ངང་མཉམ་དུ་འཐམ་
འཁྱུད་བྱས། གློ་བུར་དུ་ཁོ་ཚོས་མདུན་དུ་བཞིན་རས་ཧ་ཅང་མཛེས་ཤིང་གྱོན་
པ་བརྗིད་ཉམས་ཆེ་ཤིང་བཟོ་ལྟ་བབ་ཆགས་བཅས་ཡིན་པའི་སྲས་མོ་ཞིག་ཡོད་
པ་མཐོང་བས་ཧྭ་ལེ་ཧྥ་དང་བློན་ཆེན་གཉིས་ཀྱི་གདོང་ལ་ཧ་ལས་པའི་རྣམ་
པས་ཁེངས་སོང་།
སྲས་མོ་མཛེས་མ་དེས་མཛུམ་མདངས་དང་བཅས་ལག་པ་ཧྭ་ལེ་ཧྥའི་
ཕྱོགས་སུ་བསྲིངས་ཏེ། “ཁྱོད་ཀྱིས་དངོས་ནས་རང་གི་འུག་པ་ཡང་ངོ་མི་ཤེས་
པ་ཨེ་རེད”ཅེས་དྲིས་པ་ན།
ཁོ་མོ་ནི་འུག་པ་དེ་རེད། ཁོ་མོའི་བཞིན་རས་དང་རྣམ་འགྱུར་གྱིས་ཧྭ་ལེ་
ཧྥ་ཡི་ཡིད་དབང་བཀུག་པས། ཁོ་ལྷ་བྱ་རུ་གྱུར་པ་འདི་ནི་ངོ་མ་དགའ་འོས་
པའི་དོན་དག་ཅིག་རེད་ཅེས་དགའ་འབོད་བྱས།
བདེ་སྐྱིད་ལྡན་པའི་མི་གསུམ་པོ་མཉམ་དུ་པ་ཀི་ཏའི་ཕྱོགས་སུ་སོང་། ཧྭ་
ལེ་ཧྥ་ཡིས་ཁོའི་གོན་པའི་ཁུག་མ་ལས་སྒྱུ་འཕྲུལ་ཕྱེ་མ་རྙེད་པར་མ་ཟད་རང་
ཉིད་ཀྱི་སྒོར་ཁུག་ཀྱང་རྙེད་སོང་། ཁོ་ཚོས་ལམ་འགྲམ་གྱི་སྡེ་པའི་ནང་ནས་
ངེས་མཁོ་དངོས་རྫས་འགའ་ཉོས། ཅུང་མ་འགོར་བར་ཁོ་ཚོ་པ་ཀི་ཏའི་མཁར་
སྒོ་ཡི་འགྲམ་དུ་སླེབས། ཧྭ་ལེ་ཧྥ་ཡོང་བ་དེས་ས་དེར་གྲགས་འགུལ་ཆེན་པོ་
བཟོས། མ་གཞི། མི་དམངས་ཀྱིས་ཁོ་ཤི་སོང་བསམ། འོན་ཀྱང་ད་ལྟ་ཁོ་ཚོས་
བཀུར་འོས་པའི་རྒྱལ་པོ་གཟི་བརྗིད་དང་བཅས་ཏེ་ཁོ་ཚོའི་མིག་མདུན་དུ་ཐོན་
པ་ན། ཚང་མས་སྐད་གསང་མཐོན་པོས་དགའ་འབོད་བྱས།
སྐབས་དེར་ཁོ་ཚོ་གཡོ་སྒྱུ་མཁན་མེ་ཚའུ་ལ་ཁོང་ཁྲོའི་མེ་ལྕེ་རབ་ཏུ་འབར།
ཚང་མ་ཕོ་བྲང་དུ་ཡོང་ནས་སྒྱུ་འཕྲུལ་མཁན་རྒན་པོ་དེ་གྱང་ཆག་ཞིག་རོ་ཡི་
ཕོ་བྲང་དེར་སྐྱེལ་རྒྱུ་དང་ཀོང་ཇོ་ལགས་འུག་པ་ཡིན་དུས་ཀྱི་ཁོའི་གཡོག་པོ་
རྣམས་ལ་དེའི་སྐེ་བསྒགས་ནས་གསོད་དུ་བཅུག བྱིས་པ་དེ་ཡིས་རང་གི་ཕ་
རྒན་གྱི་སྒྱུ་འཕྲུལ་ག་རེ་ཡིན་པ་མི་ཤེས་པས། ཧྭ་ལེ་ཧྥ་ཡིས་ཁོ་རང་ཉིད་ལ་
ཡང་ན་འཆི་བ་དང་ཡང་ན་སྒྱུ་འཕྲུལ་ཕྱེ་མ་དེ་ལ་སྣོམ་རྒྱུའི་གདམ་ཀ་གཉིས་
བྱིན་པ་ན། ཁོས་རྗེས་མ་བདམས་ཏེ། བློན་ཆེན་གྱིས་ཁོ་ལ་རྫུ་འཕྲུལ་ཕྱེ་མ་དེ་
བྱིན་རྗེས་ཁོས་དེ་ལ་ཡང་ཡང་བསྣམས།
ཧྭ་ལེ་ཧྥས་དམོད་ཚིག་ཟློ་བའི་སྐབས་དེར། ཁོ་གློ་བུར་དུ་ལྷ་བྱ་ཞིག་ཏུ་གྱུར་
སོང་། ཧྭ་ལེ་ཧྥས་མི་བོས་ནས་ལྷ་བྱ་དེ་ལྕགས་གཟེབ་ཅིག་ཏུ་བཅུག་སྟེ། མེ་ཏོག་
ར་བའི་ནང་དུ་བཞག་གོ། །
འདི་ལྟར་ཧྭ་ལེ་ཧྥ་དང་ཀོང་ཇོ་གཉིས་མཉམ་དུ་བདེ་ཞིང་སྐྱིད་པའི་འཚོ་
བར་རོལ། ཁོ་གཉིས་ཆེས་དགའ་སྤྲོ་སྐྱེས་པ་ནི་ཉིན་རེའི་ཕྱི་དྲོར་བློན་ཆེན་ཡོང་
ནས་ཁ་བརྡ་བྱེད་པ་དེ་ཡིན། ཁོ་ཚོ་རྒྱུན་དུ་ཁོ་ཚོས་བརྒྱུད་མྱོང་བའི་ཉེན་ཁ་
དག་བཤད། ཧྭ་ལེ་ཧྥ་བཤད་ནས་སྤྲོ་བ་ལངས་ཚེ། ལུས་སྒུར་ནས་བློན་ཆེན་ལྷ་
བྱ་རུ་གྱུར་པའི་སྐབས་ཀྱི་རྣམ་པར་ལད་མོ་བྱེད། ཁོས་ད་དུང་མ་ཡིན་ཡིན་
མདོག་བྱས་ནས་རེངས་ཤིང་མཁྲེགས་པའི་རྐང་པ་དེས་ཁང་པའི་ནང་དུ་ཕར་
འགྲོ་ཚུར་འགྲོ་བྱེད་ལ། ཁ་ནང་དུ་ད་དུང་ཏུའུ། ཏུའུ་ཟེར་བཞིན། ལག་པ་སྒུལ་
ནས་ཕལ་ཆེར་གཤོག་པ་འགུལ་བ་དང་འདྲ་བར་བྱེད།
ཁོའི་ངོ་མཚར་ཆེ་བའི་འཁྲབ་སྟོན་གྱིས་ཧྭ་ལེ་ཧྥའི་ལྕམ་མོ་དང་བྱིས་པ་ཚོ་
ལ་བདེ་ཞིང་སྐྱིད་པའི་ཚོར་སྣང་བྱིན། འོན་ཀྱང་། ཧྭ་ལེ་ཧྥས་མུ་མཐུད་དུ“ཏུའུ་
ཏུའུ”ཡི་སྒྲ་སྒྲོགས་པ་དང་ད་དུང་གུས་ཕྱག་ཕུལ་བ། རྒྱུན་དུ་མོའུ་མོའུ”ཞེས་
སྐད་བརྒྱབ་རྗེས། བློན་ཆེན་གད་མོ་དགོད་ཞོར་དུ་ཁོ་ལ་ཀུ་རེ་ཡི་ཚུལ་དུ་ཧྭ་ལེ་
ཧྥ་དང་ཁོ་གཉིས་ཀྱིས་སྔོན་དུས་མཁར་ཞིག་རོ་ཡི་ཕོ་བྲང་ནས་གྲོས་མོལ་བྱས་
པ་རྣམས་ཧྭ་ལེ་ཧྥའི་ལྕམ་མོ་ལ་བཤད་རྒྱུ་ཡིན་ཞེས་ཀུ་རེ་རྩེས།

མིའུ་ཐུང་མུ་ཁོ།

ཝི་ལེན་ཧའོ་ཧྥོས་བརྩམས། འཇམ་དབྱངས་མཚོ་མོས་བསྒྱུར།
གནའ་སྔ་མོ། ཉི་ཁོ་ཡའི་གྲོང་བརྡལ་ཞིག་ན་མི་ཞིག་ཡོད་པ་དེར་ཚང་མས་
མིའུ་ཐུང་མུ་ཁོ་ཞེས་འབོད་པར་བྱེད། དེའི་རྒྱུ་མཚན་ཡང་ཁོ་ནི་ལོ་ན་མཐོ་
བའི་རྒན་པོ་ཞིག་ཡིན་མོད། གཟུགས་པོ་ཐུང་ཞིང་དབྱིན་ཁྲེ་གསུམ་བཞི་ཙམ་
ལས་མེད། མ་ཟད་ཁོའི་གཟུགས་དབྱིབས་ཅུང་ཡ་མ་གཟུགས་ལྟར་སྣང་བས་ཤ་
རིད་པའི་ལུས་སྟེང་དུ་མི་གཞན་ལ་མེད་པའི་མགོ་བོ་ཆེན་པོ་ཞིག་ཡོད་པ་ནི་
ངོ་མ་གཡག་མགོ་ལུག་སྦྱར་གྱི་དཔེ་དང་མཚུངས་པས་ཡིན།
མུ་ཁོ་རང་གི་ཁང་པའི་ནང་དུ་ཁེར་རྐྱང་དུ་འདུག་ལ། ཟླ་བ་རེར་ཁང་
པའི་ཕྱིར་ཐེངས་རེ་འགྲོ་བ་རེད། ཁྱིམ་མཚེས་ཀྱི་ཕྲུ་གུ་ལ་མཚོན་ན། ཁོ་ཕྱི་ལ་
འགྲོ་བའི་དུས་དེ་ངོ་མ་དུས་ཆེན་ཞིག་ལ་བརྩི་ཆོག
ཉིན་དེར། ཕྲུ་གུ་ཚང་མ་ཁོའི་ཁྱིམ་གྱི་སྒོ་ཁར་འཛོམས་ནས་ཁོ་ཕྱིར་ཐོན་
པར་རེ་སྒུག་བྱེད། སྒོ་ཕྱེ་མ་ཐག ཐོག་མར་ཁོའི་ཆེ་ཞིང་འབུར་བའི་མགོ་བོ་
དེ་ཐོན་འོངས་ལ། ཨ་ཅོར་ཞིག་མགོ་ལ་གྱོན་པ་ནི་རས་ཐུམ་ཆེན་པོས་ཀླད་པ་
ཁེབས་པ་དང་མཚུངས། རིམ་བཞིན་ཁོའི་གཟུགས་པོ་ཧ་ཅང་ཕྲ་བ་དེ་མངོན་
ཡོང་བ་རེད།ཁོའི་ལུས་སྟོད་ལ་ཕྱི་གོས་རྙིང་པ་ཞིག་དང་རྐང་པར་དོར་མ་ཞེང་
ཆེན་ཞིག་གྱོན་ཡོད། སྐེད་ལ་གྲི་རིང་ཞིག་བཏགས་ཡོད་པས། ཕར་བལྟས་ཚེ་མི་
རྣམས་ཀྱིས་མུ་ཁོ་གྲི་རིང་གི་སྟེང་དུ་བཏགས་པ་ཡིན་ནམ་གྲི་རིང་དེ་མུ་ཁོ་ཡི་
ལུས་ཐོགས་ཏུ་འཁྱེར་ཡོད་པ་གང་ཡིན་ཐེ་ཚོམ་ཟ་བ་རེད།
མུ་ཁོ་རྒྱལ་སྒོ་ནས་ཐོན་མ་ཐག གཡས་གཡོན་གང་སར་བྱིས་པ་ཚོའི་
དགའ་འབོད་ཀྱི་སྐད་སྒྲས་ཁེངས་པ་དང༌། བྱིས་པ་ཚོ་སྨྱོས་པ་བཞིན་དུ་ཞྭ་མོ་
དགུང་ལ་འཕངས་ནས་མུ་ཁོ་ལ་སྐོར་ཏེ་མཆོང་ལྡིང་བྱས།
ནམ་རྒྱུན་བྱིས་པ་ཚོས་ཁོ་དང་མཉམ་དུ་སྤྲོ་སྣང་ལ་རོལ་མོད། འོན་ཏེ་མི་
ཆུང་མུ་ཁོ་ཡིས་གཟབ་ནན་ཆེ་མདོག་ངང་བྱིས་པ་ཚོར་མགོ་བོ་གཡུག་གཡུག་
གིས་རྣམ་འགྱུར་སྟོན་པར་བྱེད། ཁོས་འདྲུད་ལྷམ་ཆེན་པོ་ཞིག་གྱོན་ཡོད་
པར་བརྟེན། འགྲོས་དལ་མོས་ཁྲོམ་སྲང་དུ་འགྲོ་བའི་དུས་སུ་གོམ་སྒྲ་ཁྲོག་ཁྲོག་
གྲགས་འོངས་པ་རེད།
བྱིས་པ་ཚོས་ཀྱང་མུ་ཁོ་ཡི་རྗེས་ནས་རྒྱུགས་ཏེ་ཁ་ནས་བར་མཚམས་མེད་
པར། “མིའུ་ཐུང་མུ་ཁོ། མིའུ་ཐུང་མུ་ཁོ། ཁང་ཆེན་ནང་དུ་བསྡད་ནས་ནི། ཟླ་
རེར་ལན་རེ་ཕྱི་ལ་ཐོན། མགོ་ཆེ་རི་གཟུགས་ཤ་མོག་འདྲ། མྱུར་མོར་ཕྱོགས་
བཞིའི་བྱིས་པར་ལྟོས།རྒྱུགས་ནས་བཟུང་དང་མུ་ཁོ་ཡ ” ཞེས་འབོད་པར་བྱེད།
མིའུ་ཐུང་མུ་ཁོ་ཡི་མིང་དངོས་ལ་མུ་ཁོ་ལཱ་ཞེས་བྱ་ཞིང་། ཁོ་མ་སྐྱེས་གོང་
ཁོའི་ཨ་ཕས་གཉེན་ཉེ་རྣམས་ལ་བུ་ལོན་མང་པོ་ཆད་ཡོད་པ་དེ་སྤྲོད་ཐུབ་མེད་
པར་བརྟེན། གཉེན་ཉེ་དེ་དག་གིས་ཡ་ང་བའི་མུ་ཁོ་ཁྱིམ་ལས་ཕྱིར་ཕུད་བཏང་
ནས་ཁོ་རང་འཁྱམས་པོའི་འཚོ་བར་རོལ་དགོས་ཟེར།
ཨ་ཕ་འཚོ་ཞིང་གནས་པའི་སྐབས་རྟག་པར་མུ་ཁོ་ཡི་གཟུགས་བྱད་མི་
ལེགས་པའི་རྐྱེན་བྱས་ནས་ངོ་ཚ་མང་པོ་ཉོས་པས། སྤྱིར་བཏང་དུ་ཁོ་ཕྱི་ལ་ཐོན་
མི་ཆོག་པ་རེད། ད་ལྟར་རང་དབང་གང་འདོད་ལྟར་འཚོ་བ་རོལ་ཆོག་པས།
ཁོས་ཐེ་ཚོམ་ཅི་ཡང་མེད་པར། གལ་ཏེ་ཁོའི་ཨ་ཕའི་གྱོན་པ་རྣམས་ཁོ་ལ་སྤྲད་
ན། ལམ་སེང་དེ་ནས་ཁ་བྲལ་ཆོག་ཅེས་བཤད་པས། གཉེན་ཉེ་ཚོས་དེ་ལྟར་ཁས་
བླངས་སོ།།
ཁོའི་ཨ་ཕ་གཟུགས་རིང་ཞིག་ཡིན་པར་བརྟེན། སྟོད་གོས་དེ་ཁོ་ལ་འཚམ་
པོ་མེད། འོན་ཀྱང་ཁོས་དེ་མུར་ཐབས་ཤེས་ཤིག་བློ་ལ་འཁོར་བ་ནི་སྟོད་གོས་དེ་
དྲས་ནས་ཐུང་དུ་བཏང་རྗེས་གྱོན་པ་རེད།
ཁོས་སྟོད་གོས་དེའི་ཞེང་ཇེ་ཆུང་དུ་གཏོང་རྒྱུ་བརྗེད་པས་ཁོ་ད་ལྟ་ཁྱི་ལ་
སླེའུ་གཡོགས་པ་ལྟ་བུའི་བཟོ་ལྟ་འདི་ཆགས་པ་རེད། མགོ་རས་ཆེན་པོ་དང་སྐེ་
རགས་ལེབ་ཆེན། ཕྱི་གོས་སྔོན་པོ་འདི་དག་ཚང་མ་ནི་ཁོའི་ཨ་ཕའི་ཤུལ་བཞག་
རེད། འདི་དག་ཁོས་ནམ་རྒྱུན་དུ་གྱོན་ཞིང་། ཨ་ཕའི་རལ་གྲི་རིང་མོ་དེ་སྐེད་ལ་
བཏགས་རྗེས་འཁར་རྒྱུག་ཆུང་ཆུང་ཞིག་ཐོགས་ནས་སྒོ་ཆེན་ནས་ཐོན་ཏེ་སྤྲང་
འཁྱམས་གྱི་འཚོ་བར་རོལ་འགོ་བརྩམས་སོ། །
ཁོ་ཉིན་གང་པོར་སོང་མཐར། སེམས་ནང་དགའ་བས་ཁེངས་ལ་རྒྱུ་མཚན་
ཁོ་ནི་རང་གི་བདེ་བ་འཚོལ་བཞིན་འོངས་པས་ཡིན། ཁོས་ལམ་འགྲམ་དུ་རྫ་
ལེབ་ཞིག་ཉི་འོད་འཕྲོས་པས་འོད་ལམ་ལམ་བྱེད་པ་མཐོང་བས་དེ་མཚར་སྡུག་
ཅན་གྱི་གཡང་ཊི་ཞིག་ལ་འགྱུར་བར་ངེས་སྙམ་ནས་དེ་བླངས་ནས་ཨམ་ཕྲག་
ནང་བཅུག་གོ ། དེ་ནས་ཁོས་རྒྱང་རིང་གི་ཁ་ཆེའི་ཆོས་ཁང་གི་དབུ་རྩེ་མེ་ལྟར་
དམར་བ་དང་དྭངས་གསལ་མཚོ་མོ་མེ་ལོང་བཞིན་གསལ་བ་མཐོང་བས། རང་
ཉིད་ལྷ་ཡུལ་དུ་སླེབས་པ་མིན་ནམ་སྙམ། ཡིན་ཀྱང་། ཁོ་མདུན་དུ་ཕྱིན་པས།
འཕྲུལ་སྣང་དག་མེད་པར་གྱུར་ལ། ལུས་ཟུངས་ཟད་ཅིང་བཀྲེས་ལྟོགས་ཀྱིས་
མནར་བ་རེད། འདི་ལྟར་ཉིན་གཉིས་ཙམ་སོང་བས། མུ་ཁོ་སྔར་བཞིན་ལྟོགས་
ཤིང་སེམས་སྡུག་ཀྱིས་ཁེངས། རི་སྐྱེས་སིལ་ཏོག་ནི་ཁོའི་ཁ་ཟས་དང་ས་གཞི་
ཆེན་པོ་ནི་ཁོའི་མལ་ཁྲི་ཁོ་ནའོ། །
ཉིན་གསུམ་པའི་ཞོགས་པར། རི་དམའ་མོ་ཞིག་གི་རྩེ་ནས་ཁོས་གཞི་ནས་
གྲོང་ཁྱེར་ཆེན་པོ་ཞིག་མཐོང་བྱུང་། ཁོས་དེ་མུར་་རེད་ཨང་། ཕ་གིར་མིའུ་ཐུང་
མུ་ཁོས་རང་གི་བདེ་སྐྱིད་རྙེད་ཐུབ”ཅེས་ཆིག་ལབ་རྒྱབ་བཞིན་དགའ་ཚོར་
ཆེན་པོས་ས་མཆོང་གནམ་མཆོང་བྱས་ནས་རང་ཉིད་ངལ་བ་ཡང་ཚོར་མེད་དུ་
གྱུར། ཁོས་རང་གི་བདེ་སྐྱིད་ས་དེར་ཡོད་པ་ལས་གཞན་དུ་མེད་སྙམ་ནས་སྙིང་
སྟོབས་ཆེན་པོས་གྲོང་ཁྱེར་དེའི་ཕྱོགས་སུ་བསྐྱོད་དོ། །ཕར་བལྟས་ཚོད་ལ་གྲོང་
ཁྱེར་འདི་ཐག་ཉེ་བར་སྣང་མོད། མུ་ཁོ་ཡིས་ཉིན་ཕྱེད་ཀྱི་དུས་ཡུན་སྤྱད་པས་
གཞི་ནས་གྲོང་ཁྱེར་དེར་འབྱོར་བ་རེད། 
ཁོས་སྲང་ལམ་འགའ་ཤས་བརྒྱུད་ནས་བློ་སྤོབས་ཆེན་པོས་གྲོང་ཁྱེར་གྱི་
སྒོ་ནང་དུ་འཛུལ་མོད། གྲོང་ཁྱེར་དེའི་ནང་ཁོས་རང་ཉིད་ལ་་མིའི་ཐུང་མུ་
ཁོ། ཡར་འཛུལ་ནས་བཟའ་བཏུང་ཡིད་ཚིམ་པར་ཟོས་ནས་ངལ་གསོ་གྱིས་
ཤིག”ཅེས་གཞན་གྱིས་འདྲི་བར་བསམ་ཡང་འཚམས་འདྲི་བྱེད་མཁན་མ་བྱུང་
བས་བློ་ཕམ།
དེའི་དུས། ཁོ་ཁང་ཆེན་བརྗིད་ཉམས་ལྡན་པ་ཞིག་གི་མདུན་དུ་འབྱོར།
ཁོས་སྐེ་བསྲིངས་ནས་སེམས་ནང་རེ་འདོད་ཀྱིས་ཁེངས་བཞིན་བལྟས་པའི་ཚེ།
སྒེའུ་ཁུང་ཞིག་ཕྱེ་བ་དང་དེའི་ནང་ནས་རྒན་མོ་ཞིག་གིས་གླུ་འདི་ལྟར་བླངས།
“མྱུར་དུ་ཚུར་ཕེབས། མྱུར་དུ་ཚུར་ཕེབས། ཞལ་ཟས་ཚོས་སོང༌། ཟས་སྣོད་སྒྲིག་
ཡོད། ཁྱིམ་མཚེས་ལྷན་རྒྱས། མྱུར་དུ་ཚུར་ཕེབས།” དེ་ནས་ཁང་པའི་སྒོ་ཕྱེས་
སོང་། མུ་ཁོ་ཡིས་ཁྱི་དང་ཞི་མི་མང་པོ་ཞིག་དེའི་ནང་དུ་འཛུལ་བ་མཐོང་བས།
ཁོ་ཡང་མགྲོན་དུ་འགྲོ་དགོས་བསམ། མུ་ཁོ་ཅུང་ཙམ་ཐེ་ཚོམ་སྐྱེས་མོད། མཐར་
ཁོ་བློ་སྟོབས་ཆེན་པོས་ཁང་པའི་ནང་དུ་འཛུལ།
ཁོའི་མདུན་དུ་ཞི་མི་འགའ་འགྲོ་བཞིན་པར་བརྟེན་ཁོས་དེ་དག་གི་རྗེས་
དེད་ནས་འགྲོ་དགོས་བསམ། རྒྱུ་མཚན་ནི་ཐབ་ཚང་གང་དུ་ཡོད་པར་ཁོ་ལས་
ཞི་མི་དེ་དག་ཆ་རྒྱུས་ཟབ་པས་ཡིན།
མུ་ཁོ་སྐས་ཀར་འཛེགས་མ་ཐག ད་གིན་སྒེའུ་ཁུང་ནང་ནས་སྐད་རྒྱག་
མཁན་གྱི་མ་རྒན་དེ་དང་འཕྲད། རྒན་མོས་དགའ་འབོད་ཅི་ཡང་མེད་པར། མུ་
ཁོ་ལ་མིག་ཅེར་ནས་ཅི་བྱེད་དུ་ཡོང་བ་ཡིན་ཞེས་དྲིས། ཁོས“ཁྱོད་ཀྱིས་ཚང་མ་
མགྲོན་དུ་འབོད་པ་མ་ཡིན་ནམ། ང་ད་ལྟ་ལྟོགས་ནས་འཆི་ལ་ཉེ། དེ་བས་ང་
ཡོང་བ་ཡིན”ཞེས་བཤད། རྒན་མོ་གད་མོ་ཆེན་པོར་དགོད་བཞིན། “བྱིས་པ་ཡ་
མཚན་ཅན་ཁྱོད་གང་ནས་ཡོང་བ་ཡིན་ནམ། གྲོང་ཁྱེར་ཡོངས་ཀྱི་མི་ཚང་མས་
ཤེས་གསལ་ལ། ངས་ཟ་མ་བཙོ་བ་ནི་མི་གཞན་ལ་སྣེ་ལེན་བྱེད་པ་མ་ཡིན་པར།
ངའི་ཞི་མི་སྙིང་རྗེ་བོ་ཚོར་སྟེར་འདོད་པ་ཡིན། སྐབས་རེར་ངས་ཁྱིམ་མཚེས་
འགའ་ཤས་བོས་ནས་ཞི་མི་ཚོའི་ཟ་རོགས་བྱེད་དུ་བཅུག་པ་ཡིན། ད་གིན་
ཁྱོད་ཀྱིས་མཐོང་བ་ལྟར་རེད།” ཅེས་བཤད། མིའུ་ཐུང་མུ་ཁོ་ཡིས་རང་གི་མྱོང་
བ་དག་མ་རྒན་ལ་བཤད་པ་དང་ཁོས་བཤད་པ་དེ་དག་གཡོ་ཟོལ་མེད་པར་
བརྟེན། མ་རྒན་སྙིང་རྗེ་སྐྱེས་ནས་ཁོ་ལ་བཟའ་བཏུང་གང་མང་སྦྱིན་པ་མ་ཟད་
མོའི་གཡོག་པོ་བྱེད་རྒྱུ་བྱས།
མིའུ་ཐུང་མུ་ཁོར་བགོས་པའི་བྱ་བ་ནི་ཧ་ཅང་སླ་མོ་ཡིན་ལ་ཡ་མཚན་
ཅན་ཞིག་ཀྱང་ཡིན། མཚན་ལ་ཨ་ཧྥོ་ཆི་བྱ་བའི་རྒན་མོ་འདིར་ཞི་མི་ཕོ་གཉིས་
དང་ཞི་མི་མོ་བཞི་ཡོད་པས་མིའུ་ཐུང་མུ་ཁོས་ཉིན་ལྟར་ཞོགས་པར་ཁོ་ཚོའི་
སྤུ་ཤད་དང་གྲགས་ཅན་གྱི་སྣུམ་བྱུགས་དགོས་པ་རེད། དེ་བས་མ་རྒན་ཕྱི་ལ་
འགྲོ་སྐབས། ཁོས་ཞི་མི་རྣམས་ལ་ལྟ་སྐྱོང་དང་མཚན་མོར་ཁོ་ཚོ་དར་གོས་ཀྱི་
མལ་ཆས་ནང་དུ་བཏུམས་ནས་བསྙལ་ཏེ་བྱ་ངང་བ་བཀོད་པའི་སླེ་ཁེབས་ཀྱིས་
འགེབས་དགོས། རྒན་མོས་ཁྱི་གུ་ཞིག་ཀྱང་གསོས་ཡོད་ཅིང་། ཞི་མི་དང་བསྡུར་
ན་སུན་པོ་མེད།
དང་ཐོག་ཁོར་ཟ་མ་རྒྱགས་ཚད་ཟ་རྒྱུ་ཡོད་ལ་ལས་ཀ་ཉུང་ཉུང་ཙམ་ལས་
མེད་པས། རྒན་མོ་ཡང་ཁོའི་བྱ་བར་ཡིད་ཚིམ་པས། མིའུ་ཐུང་མུ་ཁོ་ཡིས་རང་
གི་འཚོ་བ་སྡུག་པོ་མིན་པ་ཚོར་ཡོང་།
ཡིན་ཡང་། ཞི་མི་རྣམས་རིམ་བཞིན་རྩུབ་པོར་གྱུར་པས། རྒན་མོ་ཕྱི་ལ་
ཐོན་མ་ཐག ཞི་མི་ཚོ་ཁང་པའི་ཕྱི་ནང་གང་སར་ཡར་རྒྱུགས་མར་རྒྱུགས་བྱས་
པས། ཅ་ལག་ལེགས་པོ་གང་མང་ཞིག་བཅགས་པ་རེད། འོན་ཏེ། ཁོ་ཚོས་མ་
རྒན་གྱི་གོམ་སྒྲ་ཅུང་ཙམ་ཐོས་མ་ཐག མྱུར་དུ་མལ་གདན་སྟེང་མཆོངས་ནས་
ཁ་ལ་ཉན་མདོག་ཁ་པོའི་སྒོ་ནས་ཉལ་ཏེ་གནས་ཚུལ་ཅི་ཡང་བྱུང་མེད་ཁུལ་
བྱེད་པ་རེད། ལྕམ་ཨ་ཧྥོ་ཆིས་ཁང་པའི་ནང་གི་ཟང་ཟིང་དེ་མཐོང་མ་ཐག ཉེས་
སྐྱོན་ཡོད་ཚད་མུ་ཁོ་ཡིས་བཟོས་པར་བཤད་ནས་མུ་ཁོས་དཀར་ནག་གསལ་
འགྲེལ་ག་ཚོད་བྱས་ཀྱང་ཐབས་ཤེས་མ་བྱུང༌།
མིའུ་ཐུང་མུ་ཁོས་ས་འདིར་རང་གི་བདེ་སྐྱིད་མ་རྙེད་པས་སེམས་སྐྱོ་བས་
ཁེངས། ཁོས་ལྐོག་ཏུ་ལྕམ་ཨ་ཧྥོ་ཆིའི་ཁྱིམ་ནས་བྲལ་རྒྱུའི་སེམས་ཐག་བཅད།
ལྕམ་ཨ་ཧྥོ་ཆིའི་ཁྱིམ་དུ་རྟག་པར་སྒོ་ཟྭ་བརྒྱབ་པའི་ཁང་ཆུང་ཞིག་ཡོད་པ་དེའི་
གསང་བ་ཤེས་འདོད་པར་བརྟེན། མུ་ཁོ་ཡིས་ཁྱིམ་དེ་ནས་ཁ་མ་བྲལ་གོང་དུ་
ཁང་ཆུང་དེའི་ནང་དུ་གསང་བ་ཅི་ཞིག་ཡོད་པ་ཤེས་པར་བྱ་རྒྱུའི་སེམས་ཐག་
བཅད།
ཉིན་ཞིག་གི་ཞོགས་པར། ལྕམ་ཨ་ཧྥོ་ཆི་ཕྱིར་སླེབས། མུ་ཁོ་ལ་དགའ་བའི་
ཁྱི་གུ་དེས་ཁོ་རྒན་མོའི་ཁང་ཆུང་ནང་དུ་ཁྲིད་པ་དང་། སྒོ་ཆུང་ཞིག་འདུག་པ་
དེའི་མདུན་དུ་བསྡད་དོ། །
མུ་ཁོ་ཡིས་ཁྱི་གུ་དང་མཉམ་དུ་སྒོ་ཆུང་ནང་དུ་འཛུལ་ནས་བལྟས་པས་
ཡ་མཚན་དང་དགའ་སྤྲོ་ཅིག་ཅར་དུ་སྐྱེས་བྱུང་། དེ་ཡང་ཁང་པ་དེ་ནི་ཁོས་ད་
བར་འགྲོ་འདོད་བྱེད་བཞིན་པའི་ཁང་ཆུང་དེ་ཡིན་པ་རེད། ཁང་པའི་ནང་དུ་
གྱོན་གོས་རྙིང་པ་དང་བཟོ་ལྟ་འདྲ་མིན་གྱི་ཅ་ལག་གིས་ཁེངས་ཡོད་ཅིང་། དེ་
དག་ཁྲོད་དུ་མེ་ཏོག་གི་མཛེས་རིས་ཀྱིས་ཁྱབ་པའི་ཆུ་ཤེལ་གྱི་བུམ་པ་ཞིག་ཡོད་
པ་དེས་ཁོའི་ཡིད་དབང་འཕྲོག་པས། ཁོས་དེ་མུར་ཚུར་བླངས་མོད། གཟབ་
གཟབ་མ་བྱས་པས་བུམ་པ་དེ་ལག་ནས་ཤོར་ཏེ་ཆག་གྲུམ་ཤོར།
མིའུ་ཐུང་མུ་ཁོ་སྐྲག་ནས་ཅུང་ཙམ་ཧོན་འཐོར་བ་དང་། ཁོས་ད་ནི་མྱུར་
བར་བྲོས་ན་དགའ། གལ་ཏེ་འབྲོ་མ་ཐུབ་ན་མ་རྒན་གྱིས་གསོད་ངེས་རེད་
བསམ་བཞིན།མྱུར་དུ་འབྲོ་རྒྱུའི་སེམས་ཐག་བཅད།
ཁོ་ཁང་པ་དེ་ནས་ཁ་བྲལ་རྩིས་བྱེད་པའི་དུས་དེར། ཁྱི་གུས་སྐད་ཤུགས་
ཆུང་ངུས་ཁོ་ལ་བརྗོད་པར། “འདྲུད་ལྷམ་ཆེན་པོ་ཆ་གཅིག་དེ་གྱོན་ནས། སེང་
མགོ་ཅན་གྱི་འཁར་རྒྱུག་སྟེ་འཁྱེར་དང༌། ཁྱོད་ཀྱིས་གཏན་གྱི་བདེ་སྐྱིད་རྙེད་
ཐུབ”ཅེས་ཟེར་བས། མུ་ཁོ་ཡིས་ཁོས་བཤད་པ་ལྟར་འདྲུད་ལྷམ་གྱོན་པ་དང་བྱ་
འཕུར་བ་ལྟར་སྒོ་ནས་ཐོན་ཏེ་སླར་སྲོག་ལ་མ་འཛེམ་པར་གྲོང་ཁྱེར་གྱི་ཕྱི་རོལ་
དུ་རྒྱུགས་སོ། །
གྲོང་ཁྱེར་གྱི་ཕྱི་རོལ་དུ་འབྱོར་བ་དང་། ཁོའི་བསམ་པར་མ་རྒན་གྱིས་རྗེས་
འདེད་མི་ཡོང་ངམ་སྙམ་བཞིན། མུ་མཐུད་བར་མ་ཆད་པར་མདུན་དུ་རྒྱུགས་
རྒྱུགས་པས་མཐར་ཨ་ཐང་ཆད་ནས་འགྱེལ་ལ་ཁད་དུ་གྱུར། ཁོ་ཚོ་ཚེ་འདིར་
འདྲའི་མགྱོགས་ཚད་ཀྱིས་རྒྱུགས་མ་མྱོང་བས་སེམས་སུ་གཟུགས་མེད་ཀྱི་ནུས་
ཤུགས་ཞིག་གིས་ཁོ་མདུན་དུ་ཁྲིད་བཞིན་པ་ཚོར། ཁོས་གཞི་ནས་དོན་གྱི་
འབྱུང་རྩ་འདྲུད་ལྷམ་ཆ་གཅིག་པོ་འདི་ཡིན་པ་ཤེས།
ཁོས་ཐབས་ཤེས་འདྲ་མིན་བཏང་ནས་འགྲོ་མཚམས་འཇོག་དགོས་བསམ་
མོད། ཐབས་གང་གིས་ཀྱང་མ་ཕན། མཐར་ཁོ་ཐབས་ཟད་ནས། འུ་ཐུག་པའི་
ངང“ཧ་རུ། ཧ་རུ། འདིར་སྡོད། མྱུར་དུ་འགྲོ་མཚམས་ཞོག”ཅེས་ཁ་ནས་ཤོར་
བས། འདྲུད་ལྷམ་དེ་གློ་བུར་དུ་འགྲོ་མཚམས་བཞག་སོང་། མུ་ཁོ་ནུས་ཤུགས་
རྦད་དེ་ཟད་ནས་ས་སྟེང་དུ་འགྱེལ་ཞིང་དྲན་མེད་དུ་གཉིད་ལ་ཤོར་རོ། །
ཁོས་རྨི་ལམ་ཞིག་རྨིས་བྱུང་། རྨི་ལམ་ནང་དུ་ཁྱི་གུ་དེས་མུ་ཁོ་ལ། “སྙིང་ཉེ་
བའི་མུ་ཁོ་ལགས། ཁྱོད་ཀྱིས་ལྷམ་འདི་གྱོན་ནས་རྐང་པ་གཡས་པར་སྐོར་ནས་
སྐོར་བ་གསུམ་རྒྱབ་ཚེ། ཁྱོད་གང་དུ་འགྲོ་འདོད་པའི་ས་དེར་འཕུར་ཐུབ། ད་
དུང་འཁར་རྒྱུག་ཆུང་ཆུང་འདི་ཡོད། འདིས་ས་འོག་ཏུ་སྦས་ཡོད་པའི་གསེར་
དངུལ་ནོར་བུ་དག་སྔོག་ཐུབ། ས་འོག་ན་གསེར་ཡོད་སར་འཁར་རྒྱུག་འདིས་
ཐེངས་གསུམ་རྡུང་ངེས་ལ་དངུལ་ཡོད་སར་ཚར་གཉིས་རྡུང་སྲིད”ཅེས་བཤད།
མིའུ་ཐུང་མུ་ཁོ་རྨི་ལམ་ལས་སད་རྗེས། རྨི་ལམ་འདི་ཡ་མཚན་ཤིན་ཏུ་ཆེ་
སྙམ། ཁོས་ལམ་སེང་ཚོད་ལྟ་ཞིག་བྱེད་འདོད་ནས། འདྲུད་ལྷམ་གྱོན་པ་དང་།
རྐང་པ་གཡོན་པ་དལ་མོར་ཡར་བཀྱགས་པ་དང༌། དེ་ནས་རྐང་པ་གཡས་པར་
སྐོར་ནས་འཁོར་འགོ་ཚུགས།
ཡ་ང་བའི་མུ་ཁོ་ལན་མང་པོ་འགྱེལ་བ་མ་ཟད་སྣ་ཁུང་ཡང་ས་ཐོག་ཏུ་
ཤུགས་ཆེན་བརྡབས། འོན་ཏེ་ཁོས་ཡིད་ཆད་དང་མཚམས་མ་བཞག ཁོས་ལྷམ་
གྱི་རྟིང་ཀའི་སྟེང་དུ་ལངས་ནས། འཁོར་ལོ་འཁོར་བ་ལྟར་སྐོར་བ་རྒྱབ། ཁོའི་
སེམས་སུ། ང་རང་འདི་ནས་ཆེས་ཐག་ཉེ་བའི་གྲོང་ཁྱེར་ཆེན་པོ་ཞིག་ཏུ་འགྲོ་
འདོད་སྙམ། དེ་མ་ཐག འདྲུད་ལྷམ་གྱི་ཁོ་མཁའ་དབྱིངས་སུ་འཕུར་དུ་བཅུག་
ནས། ཅི་ཡིན་འདི་ཡིན་མེད་པར་གྲོང་ཁྱེར་ཆེན་པོ་ཞིག་གི་ཁྲོམ་སྲང་དུ་སླེབས་
འདུག་གོ། །
ད་ཆ། མིའུ་ཐུང་མུ་ཁོ་ཡིས་ཇི་ལྟར་བྱས་ནས་ཁེ་བཟང་ཐོབ་རྒྱུར་བསམ་
བློ་ཞིབ་མོ་བཏང། མཇུག་མཐར་ཁོས་རང་གི་མགྱོགས་ལ་མྱུར་བའི་རྐང་པ་དེ་
ཡིད་ལ་འཁོར། ཁོས་་གཅིག་བྱས་ན་ངས་འདྲུད་ལྷམ་ཆ་འདིར་བརྟེན་ནས་
དངུལ་བསགས་ཐུབ”སྙམ། དེ་བས་ཁོས་རང་ཉིད་རྐང་མགྱོགས་བང་ཆེན་ཞིག་
བྱས་ནས་འཚོ་བར་རོལ་རྒྱུར་སེམས་ཐག་བཅད།
ཁོས་རྒྱལ་པོས་བྱ་བ་འདིར་གླ་གོང་མཐོན་པོ་སྟེར་ངེས་སྙམ་བཞིན། མི་
གཞན་ལ་རྒྱལ་པོའི་ཕོ་བྲང་གང་དུ་ཡོད་མིན་ལམ་འདྲི་བྱེད་བཞིན་བསྐྱོད་པས།
ཁོ་མྱུར་བར་རྒྱལ་པོའི་ཕོ་བྲང་གི་སྒོ་ཁར་འབྱོར། སྲུང་དམག་གི་ལམ་ཁྲིད་བྱས་
པ་བརྒྱུད་འཁོར་འབངས་ལྟ་སྐྱོང་ཁང་དུ་སླེབས། ཁོས་དཔོན་པོ་ལ་རང་གི་
འོངས་དོན་གསལ་བཤད་བྱས་པ་དང་། ཁོ་རང་རྐང་མགྱོགས་བང་ཆེན་དཀྱུས་
མ་ཞིག་ལ་བསྐོ་བཞག་གནང་བའི་རེ་བ་ཞུས།
དཔོན་པོས་མིག་གཉིས་ཆེར་བགྲད་ནས་ཁོང་དགོད་དང་བཅས། “ཁྱོད་ཀྱི་
རྐང་པ་སོར་གང་ལས་མེད་པར་རྒྱལ་པོའི་བང་ཆེན་གང་ནས་ཡོང་། མར་སོང་
ཞིག ང་གླེན་ལྐུགས་ཤིག་ལ་ཁ་ཡ་བྱེད་ཁོམ་མེད”ཅེས་བཤད། མིའུ་ཐུང་མུ་ཁོ་
ཡིས་རང་ཉིད་གཡོ་ཟོལ་མེད་པར་རེ་ཞུ་བྱེད་དུ་འོངས་པ་ཡིན་ལུགས་ཞུས་པ་
དང་། ཁོས་རྒྱན་བཞག་ནས་རྒྱལ་པོའི་བང་ཆེན་མགྱོགས་ཤོས་དེ་དང་འགྲན་
སྡུར་བྱེད་འདོད་ཡོད་པ་སོགས་བཤད།
དཔོན་པོས་བྱ་བ་འདི་ཧ་ཅང་དགོད་བྲོ་བ་ཞིག་རེད་སྙམ་ནས། མིའུ་ཐུང་
གི་རེ་འདུན་དང་གནས་ཚུལ་ཚང་མ་རྒྱལ་པོར་ཞུས་སོ། །རྒྱལ་པོ་ནི་དགའ་སྤྲོར་
སྦྱིན་མཁན་ལ་མཉེས་པོ་ཡོད་པས། རྒྱལ་པོས་དཔོན་པོ་ལ་ཕོ་བྲང་རྒྱབ་ཀྱི་རྩྭ་
ཕྲན་སྟེང་དུ་ལྟད་མོའི་སྟེགས་བུ་གྲ་སྒྲིག་བྱ་དགོས་ཤིང་ཁོང་དང་ཕོ་བྲང་ནང་
གི་འཁོར་ཚང་མ་འགྲན་སྡུར་ལ་གཟིགས་མོར་ཕེབས་རྒྱུ་ཡིན་པའི་བཀའ་ཕབ།
ས་སྲོས་སུ་མི་རྣམས་འཚང་ཁ་ཤིག་ཤིག་གིས་སྟེགས་བུ་ཡོད་པའི་རྩྭ་ཕྲན་གྱི་
ཟུར་དུ་འཛོམས་ནས། འུད་ཤོབ་ཆེ་བའི་མིའུ་ཐུང་འདིས་འགྲན་རྒྱུགས་ཇི་ལྟར་
བྱེད་པར་རེ་བས་སྒུག
རྒྱལ་པོ་དང་རྒྱལ་སྲས་ཀོང་ཇོ་རྣམས་སྟེགས་བུའི་སྟེང་དུ་བཞུགས་རྗེས།
མིའུ་ཐུང་མུ་ཁོ་ཡིས་རྩྭ་ཕྲན་སྟེང་དུ་ཕྱིན་ནས་མཐོ་ཞིང་བརྗིད་པའི་སྐྱེས་བུ་
ཚོར་གུས་འདུད་ལན་གསུམ་བྱས་སོ། ། མིའུ་ཐུང་མུ་ཁོ་ཐོན་མ་ཐག ཡུད་ཙམ་
རིང་ཚང་མ་དགོད་སྒྲ་དང་ཅ་ཅོས་ཁེངས། ཡིན་ཡང་མི་ཚོས་ཁོང་དགོད་ཇི་
འདྲ་བྱས་ཀྱང༌། ཁོ་སྤོབས་པ་ཆེན་པོས་ས་དེར་ལངས་ནས། ལག་ཡ་གཅིག་
གིས་རང་གི་འཁར་རྒྱུག་བཟུང་ནས་འགྲན་ཡ་དེ་སྒུག་བཞིན་བསྡད། དཔོན་
པོས་ཀྱང་མུ་ཁོ་ཡི་རེ་བ་ལྟར་བང་ཆེན་མགྱོགས་ཤོས་དེ་བདམས་ནས་ཁོ་དང་
འགྲན་སྡུར་བྱེད་དུ་བཅུག སྒྲིག་སྲོལ་ལྟར། ཀོང་ཇོས་དར་ཆ་གཡུགས་ནས་རྒྱུག་
མགོ་རྩོམ་པའི་བཀའ་བཏང་མ་ཐགཁོ་གཉིས་གཞུ་ལས་ཤོར་བའི་མདའ་མོ་ཇི་
བཞིན། རྩྭ་ས་བརྒྱུད་ནས་མཇུག་སྒྲིལ་སའི་ཕྱོགས་སུ་རྒྱུག་གོ། །
མུ་ཁོ་ཡིས་རང་གི་འཕུར་ལྷམ་དེ་གྱོན་ནས་འགྲན་ཡ་ལས་སྔོན་ལ་རྒྱུག་པ་
དང་དམིགས་ཡུལ་གྱི་ས་ཆར་སྔོན་ལ་འབྱོར། ལྟད་མོ་ཚང་མ་ཧ་ལས་ཤིང་ཧང་
སངས།ཅུང་མ་འགོར་བར་རྒྱལ་པོས་ཐོག་མར་ཐལ་མོ་བརྡབས་པས། ཚང་མས་
མགྲིན་གཅིག་ཏུ་“འགྲན་སྡུར་ལས་རྣམ་པར་རྒྱལ་བའི་མིའུ་ཐུང་མུ་ཁོ་ཁྲི་ལོར་
བརྟན་པར་ཤོག”ཅེས་དགའ་འབོད་བྱས།
དེའི་དུས། མིའུ་ཐུང་མུ་ཁོ་རྒྱལ་པོའི་མདུན་དུ་ཁྲིད་ཡོང་། ཁོས་རྒྱལ་པོའི་
མདུན་དུ་པུས་མོ་བཙུགས་ནས། “རླབས་ཆེ་བའི་རྒྱལ་པོ་མཆོག ཉིད་ཀྱིས་
བདག་ལ་རྐང་མགྱོགས་བང་ཆེན་གྱི་ལས་ཐོབ་གནང་རོགས”ཞེས་ཞུས། རྒྱལ་
པོས། “མིན། སྙིང་ཉེ་བའི་མུ་ཁོ། ངས་བཀའ་ཕབ་ནས་ཁྱོད་རང་གོང་མའི་
གསེར་ཡིག་པར་བསྐོས་ཆོག མ་ཟད་ཁྱོད་རྟག་པར་ངའི་ཉེ་འགྲམ་དུ་འདུག་
དགོས། ལོ་རེར་གསེར་ཊམ་བརྒྱ་རེ་གླ་རྔན་ལ་སྦྱིན་ཆོག ཞལ་ཟས་ཀྱང་ང་དང་
མཉམ་དུ་མཆོད་ན་ཆོག”ཅེས་གསུངས་སོ། །
མུ་ཁོ་དགའ་སྤྲོ་ཚད་མེད་སྐྱེས་བཞིན། རང་གིས་ཡུན་རིང་བར་དུ་འཚོལ་
བཞིན་པའི་བདེ་སྐྱིད་དེ་ད་ཆ་རྙེད་པ་རེད་སྙམ། གཞན་ཁོ་དགའ་དགོས་པ་
ཞིག་ནི་རྒྱལ་པོས་ཁོ་ལ་ལྷག་ཏུ་བརྩེ་བ་རེད། ཡིན་ཡང་རྒྱལ་བློན་གཞན་ཚོས་
ཁོ་ལ་དེ་ཙམ་དགའ་པོ་མི་བྱེད། རྒྱུ་མཚན་ནི་རྒྱལ་པོས་མུ་ཁོ་ལ་ཧ་ཅང་བརྩི་
བར་བརྟེན། བློན་པོ་རྣམས་བློ་མ་དགའ་བས་རེད། རིམ་བཞིན་མུ་ཁོས་མི་དེ་
དག་གི་བྱ་སྤྱོད་རྟོགས་པ་རེད། ཡིན་ཡང་ཁོ་སེམས་བཟང་ཅན་ཞིག་ཡིན་པའི་
དབང་གིས་ཁོས་འཁོན་ལན་སློག་འདོད་མེད་པར། ཁོ་ཚོ་དང་ཞི་མཐུན་འཆམ་
གནས་ཡོང་རེ་བྱེད་པ་རེད།
ཉིན་ཞིག་གི་ས་སྲོས་ལ། ཁོ་རྒྱལ་པོའི་མེ་ཏོག་ལྡུམ་རའི་ཟུར་གྱི་ཁུ་སིམ་ས་
ཞིག་ཏུ་འབྱོར། གློ་བུར་དུ་ཁོས་ལག་ནང་གི་འཁར་རྒྱུག་དེ་སྤྲུག་བཞིན་པའི་
ཚོར་སྣང་སྐྱེས། མ་ཟད་ས་ཐོག་ཏུ་ཐེངས་གསུམ་བརྡབས་པ་རེད། ཁོས་དོན་དེ་
གང་ཡིན་པ་ཤེས་གསལ་ཡིན་པས། དེ་བས་ཁོས་རལ་གྲི་བཏོན་ནས་ཉེ་འགྲམ་
གྱི་ཤིང་སྡོང་སྟེང་དུ་རྟགས་བཀོད། དེ་ནས་དལ་མོར་ཕོ་བྲང་ནང་དུ་ལོག
མཚན་གྱི་མུན་རུབ་པ་དང་། མིའུ་ཐུང་མུ་ཁོ་ཡིས་སྔར་ནས་གྲ་སྒྲིག་ཟིན་
པའི་སྦྱག་མ་ཁྱེར་ཏེ་ནོར་རྫས་བསྔོག་ཏུ་ཕྱིན། ཁོས་སྔོག་བཞིན་སྔོག་བཞིན་
གཞི་ནས་ལྕགས་ཀྲིང་ཆེན་པོ་ཞིག་ཐོན་བྱུང་། ལྕགས་ཀྲིང་ནང་དུ་གསེར་ཊམ་
གྱིས་གང་ཡོད་པ་མཐོང་། ཡིན་ཡང་ལྕགས་ཀྲིང་དེ་ཡར་ལེན་དགོས་བསམ་
རུང་རང་གི་ནུས་ཤུགས་ཞན་པས་ལེན་མ་ཐུབ། དེ་བས་དོར་ཁུག་དང་སྐེ་
རགས་ནང་དུ་གསེར་ཊམ་གང་མང་བླུགས་པ་དང་། ཕྱི་གོས་ཀྱི་ནང་དུའང་
གང་མང་བཏུས་རྗེས་ལྷག་མ་དེ་དག་གཟབ་ནན་ངང་ཕྱིར་ས་འོག་ཏུ་བཅུག
མུ་ཁོ་ལྐོག་ལྐོག་སུད་སུད་ངང་རང་གི་ཁང་པའི་ནང་ལོག་ནས་གསེར་ཊམ་དེ་
དག་མལ་གདན་འོག་ཏུ་སྦས་སོ།
མིའུ་ཐུང་མུ་ཁོ་ཡིས་རང་ཉིད་ལ་སྒོར་མོ་མང་པོ་ཡོད་པ་མཐོང་བས།
སེམས་སུ་ཕོ་བྲང་ནང་ཡོད་པས་རང་གི་དགྲ་ཡ་དེ་དག་ལས་མང་པོ་ཚུར་
འགུག་ཐུབ་ལ། ཁོ་ཚོ་ཚང་མ་རང་ཉིད་ལ་སྲུང་སྐྱོབ་བྱེད་མཁན་དང་སེམས་རྩ་
འཁོལ་པོས་རོགས་སྐྱོར་བྱེད་མཁན་གྱུར་ཐུབ་སྙམ། ལས་དོན་འདི་བསྒྲུབ་པར།
སེམས་བཟང་ཅན་གྱི་མུ་ཁོ་ལ་སློབ་གསོ་ལེགས་པོ་ཐོབ་མེད་པ་ཡིན། དེ་མིན་ན་
ཁོས་གསེར་དངུལ་ལ་བརྟེན་ནས་གྲོགས་པོ་བློས་ཐུབ་སྒྲིག་རྒྱུའི་སྟོང་བསམ་དེ་
འདྲ་འཁོར་མི་སྲིད།
ད་ནས་བཟུང་སྟེ། ཁོས་བློ་ཁ་ཡངས་པོས་གསེར་ཊམ་མང་པོ་ཞིག་མི་
གཞན་ལ་སྟེར་འགོ་བརྩམས། ཡིན་ཡང་ཁོ་འཆུགས་འདུག བློན་པོ་གཞན་གྱིས་
ཁོ་ལ་ཕྲག་དོག་ཇེ་ཆེར་ཕྱིན་ནས། ཚང་མས་མུ་ཁོ་ཡི་སྒོར་མོ་མང་པོ་དེ་འདྲ་
གང་ནས་བྱུང་བ་ཡིན་མིན་ལ་ཐེ་ཚོམ་བྱེད་བཞིན་འདུག
ཡུན་ཙམ་གྱི་རྗེས་སུ། རྒྱལ་པོས་གཏན་དེ་ཐོས་པས་ཧོན་འཐོར་ཞིང་། མི་
འགའ་ཞིག་བོས་ནས་མིའུ་ཐུང་མུ་ཁོ་ཡིས་གསེར་ཊམ་སྟེར་བའི་དོན་དག་
ལ་འདྲི་རྩད་བྱས། ལྐོག་གཡོ་བཤམས་པའི་མི་ངན་དེ་དག་གིས་བཤད་མ་
ཚར་གོང༌། རྒྱལ་པོ་མུ་ཁོ་ལ་དོགས་པ་འདྲ་མིན་སྐྱེས་ཤིང་ཁོས་རྒྱལ་པོའི་ནོར་
མཛོད་ནང་གི་སྒོར་མོ་རྐུས་པར་ངོས་འཛིན་བྱས། གནས་ཚུལ་དེ་ལྟར་གྱུར་མ་
ཐག གཉེར་པས་མ་གཞི་ནས་ནོར་མཛོད་ནང་གི་བསྡོམས་འབོར་ཇི་ཙམ་ཡོད་
མིན་ཤེས་ཀྱི་མེད་པར་བརྟེན། གཉེར་པའི་སེམས་སུ་བཤད་མི་ཤེས་པའི་དགའ་
སྤྲོ་སྐྱེས། དེའི་དབང་གིས་རྒྱལ་པོས་མིའུ་ཐུང་མུ་ཁོ་ཡིས་བྱ་སྤྱོད་ཡོད་ཚད་ལ་
ལྐོག་ཏུ་རྒྱུས་ལོན་བྱེད་དགོས་པ་དང་དེ་ནས་ཁོ་འཛིན་འཟུང་བྱེད་དགོས་པའི་
བཀའ་ཕབ།
ཏག་ཏག་ཉིན་དེར། མིའུ་ཐུང་མུ་ཁོ་བློ་རྒྱ་ཡངས་པར་བརྟེན། ལག་ནང་
གི་གསེར་ཊམ་ཡོད་ཚད་སྦྱིན་ནས་ཟད། ཁོས་སླར་ཡང་ས་ལ་སྦས་པའི་གསེར་
ཊམ་གྱི་ཆ་ཤས་ཤིག་ལེན་རྒྱུའི་སེམས་ཐག་བཅད་ཅིང་། མཚན་གུང་དུ་ཁོས་
སྦྱག་མ་འཁྱེར་ཏེ་ལྡུམ་རའི་ནང་དུ་བསྐྱོད། སྐབས་དེར་མ་བྱན་ཨ་ཨུ་ལེ་དང་
གཉེར་པ་ཨ་ཤ་ཙེ་གཉིས་ཀྱིས་ཧྲག་དམག་ཁྲིད་ནས་རྗེས་སྙེག་བྱུང༌། མུ་ཁོས་
ལྕགས་ཀྲིང་ནང་ནས་གསེར་ཊམ་བཏོན་ཏེ་ཕྱི་གོས་ཀྱི་ནང་དུ་ལྡུག་རྩིས་བྱེད་
པའི་དུས་དེར། ཁོ་ཚོ་རྒྱབ་ནས་མཆོངས་ཏེ་མུ་ཁོ་ཐག་པས་དཀྱིགས་ནས་མྱུར་
བར་རྒྱལ་པོའི་མདུན་དུ་ཁྲིད།
རྒྱལ་པོས་ཁོང་ཁྲོ་ཆེན་པོས་མུ་ཁོ་ལ་“་འདི་དོན་དངོས་མ་ཡིན་ནམ། གསེར་
ཊམ་གང་ནས་འཁྱེར་ཡོང་བ་ཡིན”ཞེས་དྲིས།
མིའུ་ཐུང་མུ་ཁོས་རང་གིས་བྱ་ངན་བྱས་མེད་སྙམ་བཞིན། གསེར་ཊམ་
ལྕགས་ཀྲིང་གང་པོ་འདི་མེ་ཏོག་ལྡུམ་རའི་ནང་ནས་རྙེད་པ་ཡིན་ཚུལ་དྲང་
པོར་ཞུས་པ་དང་། ཁོས་ལྕགས་ཀྲིང་དེ་ཡར་བཏོན་ཡོང་བ་ལས་མར་སྦ་འདོད་
པ་མིན་ཞེས་གསལ་འགྲེལ་བྱས།
དེར་ཡོད་ཀྱི་མི་ཚང་མས་ཁོའི་རྒྱུ་མཚན་དེ་དག་ཉན་རྗེས། ཚང་མ་ཧ་ཧ་
ཞེས་དགོད་སྒྲས་ཁེངས། རྒྱལ་པོས་མིའུ་ཐུང་མུ་ཁོས་ད་དུང་ཧམ་པ་ཆེན་པོས་
སྐྱག་རྫུན་ལབ་བཞིན་འདུག་དགོངས་ནས། སྒྲ་དྲག་པོས་་གླེན་ལྐུགས་ཁྱོད། ད་
དུང་ལྐུགས་རྟགས་ཅན་གྱི་རྫུན་གཏམ་ལ་བརྟེན་ནས་རང་གི་རྒྱལ་པོར་མགོ་
སྐོར་གཏོང་འདོད་དམ། གཉེར་པ་ཨ་ཤ་ཙེ།ཁྱོད་ཀྱིས་ལན་དྲང་པོ་ཐོབ།གསེར་
ཊམ་འདི་དག་ནོར་མཛོད་ནས་བོར་སོང་བ་དེ་དག་ཡིན་ཐག་ཆོད་རེད་དམ”
ཞེས་དྲིས།
གཉེར་པས་དེའི་ལན་དུ། “མཛོད་ཁང་ནང་དུ་སྒོར་མོ་མང་པོ་ཚང་གི་
མི་འདུག་ལ། འདིར་ཡོད་པ་འདི་དག་གིས་མི་ཚང་། ངས་མནའ་བསྐྱལ་ཆོག
གསེར་ཊམ་འདི་དག་ཚང་མ་མཛོད་ཁང་ནས་རྐུས་པ་རེད”ཟེར།
རྒྱལ་པོས་དེ་མ་ཉིད་དུ་བཀའ་ཕབ་ནས། མིའུ་ཐུང་མུ་ཁོ་ལ་ལྕགས་སྒྲོག་
དམ་པོ་རྒྱབ་ནས་བཙོན་དུ་བཅུག་པ་དང་གསེར་ཊམ་ཚུར་བླངས་ནས་མཛོད་
ཁང་དུ་བཞག་པ་རེད། གཉེར་པས་དོན་དག་ལ་མཇུག་འབྲས་སྨིན་པས་དགའ་
ཚོར་སྐྱེ་བཞིན་ཕྱིར་ལོགཁྱིམ་དུ་སླེབས་རྗེས།ཁོས་འོད་ཆེམ་ཆེམ་གྱི་གསེར་ཊམ་
ལ་རྩིས་རྒྱབ་པ་དང་། ལྕགས་ཀྲིང་དེའི་མཐིལ་ནས་ཤོག་བུ་ཞིག་ཐོན་བྱུང༌། མ་
ཟད་དེའི་ཐོག་ཏུ། “དགྲ་བོས་ངའི་རྒྱལ་ཁོངས་སུ་ཆུ་རླབས་ཀྱིས་ས་ཆ་བསྣུབས་
པ་ལྟར་བཅོམ་འཕྲོག་བྱས་པས། ད་ཆ་ངས་ནོར་རྫས་ཆ་ཤས་ཤིག་འདིར་སྦས་
ཡོད། སུ་ཞིག་གིས་དེ་རྙེད་ན། ངའི་བུས་དེ་ལ་གུ་ཡངས་གཏོང་དགོས། རྒྱལ་པོ་
སཱ་ཏི་ནས”ཅེས་བྲིས་ཡོད་པ་རེད།
མིའུ་ཐུང་མུ་ཁོ་བཙོན་ཁང་ནང་དུ་སེམས་སྡུག་ངང་བསམ་གཞིགས་བྱེད་
འགོ་ཚུགས། ཁོས་རྒྱལ་པོའི་མཛོད་ཁང་ནས་སྒོར་མོ་རྐུས་ན་སྲོག་ཁྲིམས་གཅོད་
པ་ཤེས་མོད། འོན་ཏེ་ཁོས་རྒྱལ་པོ་ལ་འཁར་རྒྱུག་གི་གསང་བ་དེ་བཤད་མ་
འདོད་པ་དང་།དེ་ནི་ཁོས་གནས་ཚུལ་དངོས་ཤེས་པར་སྐྲག་པས་ཡིན། མ་ཟད་
འཁར་རྒྱུག་དང་འདྲུད་ལྷམ་གཉིས་ཀ་གཞུང་བཞེས་གཏོང་ངེས་པས་ཡིན།
ཡིད་ཕངས་པ་ཞིག་ལ་ཁོ་ལྕགས་སྒྲོག་གིས་དམ་པོར་གྱང་ངོས་སུ་བསྡམས་ཡོད་
པས་ལྷམ་གྱི་ནུས་པ་སྟོན་མི་ཐུབ་པ་རེད། ཐ་ན་ནུས་ཤུགས་ཡོད་ཚད་བཏོན་ན་
ཡང་། ལྷམ་སྟེང་དུ་ལངས་མི་ཐུབ་ཅིང་སྐོར་མི་ནུས་པ་རེད།
ཉིན་དེར། སྲོག་ཁྲིམས་གཅོད་པའི་བརྡ་བཏང་བ་དང་། ཁོའི་སེམས་
སུ། “འཁར་རྒྱུག་ཉར་ནས་རང་གི་མགོ་བོ་གཡུགས་པ་ལས། འཁར་རྒྱུག་ཕུལ་
ནས་རང་སྲོག་སྐྱོབ་ཐུབ་ན་བཟང་”སྙམ་ནས། ཁོས་རྒྱལ་པོ་ལ། ཁོ་དང་རྒྱལ་
པོ་གཉིས་ཕན་ཚུན་བཀའ་གྲོས་གནང་ཆོག་པ་ཞུས། དེས་མ་ཚད་འཁར་རྒྱུག་
གི་གསང་བའི་གནད་དོན་ཚང་མ་བཤད་དགོས་བྱུང་། རྒྱལ་པོ་དང་ཐོག་ཁོས་
བཤད་པ་ལ་ཡིད་མི་ཆེས་པ་ཅུང་ཟད་བྱུང༌། དེར་མིའུ་ཐུང་མུ་ཁོ་ཡིས། གལ་
ཏེ་རྒྱལ་པོས་ཁོ་ལ་གུ་ཡངས་གནང་ནས་ཚེ་ཐར་དུ་བཏང་ཚེ། ཁོས་རྒྱལ་པོའི་
མིག་མདུན་དུ་འཁྲབ་ཆོག་པ་ཞུས་པས། རྒྱལ་པོས་ཁོས་བཤད་པ་དེར་ཁས་
ལེན་གནང་ངོ་། དེས་མ་ཚད་མི་མངགས་ནས་གསེར་ཊམ་འགའ་ཞིག་ལྐོག་ཏུ་
ས་འོག་ཏུ་སྦས། དེ་ནས་བཀའ་བཏང་ནས་མིའུ་ཐུང་མུ་ཁོ་ཡིས་འཁར་རྒྱུག་ལ་
བརྟེན་ནས་གསེར་ཊམ་འཚོལ་དུ་བཅུག་པས། ཅུང་མ་འགོར་བར་གསེར་ཊམ་
རྙེད། སྐབས་དེར་རྒྱལ་པོ་ད་གཟོད་གཉིད་ལས་སད་པ་ལྟར་གཉེར་པས་ཁོང་
ལ་མགོ་སྐོར་བཏང་བ་ཤེས་སོ། །
རྒྱལ་པོས་མི་ཆུང་ལ་“ངས་ཁྱོད་ཚེ་ཐར་བཏང་མོད། གལ་ཏེ་ཁྱོད་ཀྱིས་
མྱུར་མགྱོགས་རྒྱུ་མཚན་མ་བཤད་ན། ཁྱོད་ནམ་ཡང་བཙོན་ནང་འདུག་
དགོས།”ཞེས་གསུངས། མུ་ཁོས་བཙོན་ནང་དུ་ཞག་གཅིག་བསྡད་རྗེས། ལྕགས་
གི་སྒེའུ་ཁུང་དེའི་སྐྱོ་ཉམས་དེ་མཐོང་མ་འདོད་པར་བརྟེན། ཁོས་རྒྱལ་པོ་ལ་ཁོ་
མགྱོགས་པོ་འགྲོ་ཐུབ་པའི་གསང་བ་ཡོད་ཚད་འདྲུད་ལྷམ་དེ་ཡིན་པ་བཤད།
ཡིན་ཀྱང་ཁོས་དེའི་ལྷམ་གྱི་ཕྱི་རྟིང་སྟེང་ལངས་ནས་སྐོར་བ་གསུམ་དགོས་པའི་
གསང་བ་དེ་རྒྱལ་པོར་བཤད་མེད།
རྒྱལ་པོ་སྐུ་ངོ་མས་ཚོད་ལྟ་གནང་དགོས་བསམ་ནས་གྱོན་པས། རྒྱལ་པོ་
ནི་ལྡུམ་རྭའི་ནང་དུ་སྨྱོ་བ་བཞིན་གང་སར་རྒྱུགས་བཞིན་འདུག ད་ནི་འདུག་
དགོས་ཐེངས་མང་བསམ་ཡང་འདྲུད་ལྷམ་དེ་སྡོད་དུ་བཅུག་དགོས་པ་མ་ཤེས་
པ་རེད། མི་ཆུང་གིས། ཐེངས་འདིར་རྒྱལ་པོ་ལ་འཁོན་ལན་སློག་དགོས་བསམ་
ནས་མུ་མཐུད་དུ་རྒྱུག་ཏུ་བཅུག་པས་མཐར་ཐང་ཆད་དེ་ས་སྟེང་དུ་འགྱེལ་
ནས་དྲན་པ་འཐོར།
རྒྱལ་པོ་དྲན་པ་སོས་པའི་ཚེ་ཁོང་ཁྲོ་ཚད་མེད་ལངས་ནས། “ངས་ད་ཆ་
ཁྱོད་ཚེ་ཐར་ལ་གཏོང་རྒྱུ་ཁས་བླངས་ཟིན། ཁྱོད་ལ་རང་དབང་སྟེར། ཡིན་
ཡང་ཁྱོད་ད་ལྟ་ཆུ་ཚོད་བཅུ་གཉིས་ནང་ལ་ངའི་རྒྱལ་ཁོངས་ནས་ཕྱིར་འབུད་
དགོས། དེ་ལས་ལྡོག་ན། ངས་ཁྱོད་གནམ་ཐག་རྒྱབ་ནས་གསོད་རྒྱུ་ཡིན”ཟེར་རོ།
འཁར་རྒྱུག་དང་འདྲུད་ལྷམ་གཉིས་རྒྱལ་པོས་ཉར་ཚགས་བྱས་ཏེ་མཛོད་ཁང་
དུ་བསྡུས།
མིའུ་ཐུང་མུ་ཁོ་སྔར་ལྟར། ཡ་ང་ཞིང་ཡི་མུག་པའི་སྒོ་ནས་རྒྱལ་ཁབ་དེ་
ནས་ཐོན་ཏེ་འཁྱམས་པོའི་འཚོ་བ་ལ་རོལ་མོ་འགོ་ཚུགས། ས་མཚམས་བརྒལ་
རྗེས། ནགས་ཚལ་སྟུག་པོ་ཞིག་གི་ཁྲོད་དུ་འབྱོར་ཞིང་། དེར་དྭངས་གཙང་གི་
ཆུ་ཕྲན་ཅིག་བཞུར་བཞིན་ཡོད་ཅིང་། དེའི་ཕྱོགས་གཉིས་ན་ལོ་འདབ་རྒྱས་ལ་
སྡོང་བོ་མཐོ་ཞིང་མེ་ཏོག་མི་བཞད་པའི་སིལ་ཏོག་གི་ཤིང་མང་པོ་འདུག དེས་
མི་ཚད་འཇམ་མཉེན་གྱི་རྩྭའི་སྤང་ལྗོངས་ཤིག་ཀྱང་འདུག ཁོའི་ཡིད་དབང་
རབ་ཏུ་འཕྲོག་ནས་དེའི་སྟེང་དུ་ཉལ་བར་བརྩམ། མ་ཟད་ཅི་ཡང་བཟའ་
འདོད་མེད་པར་གྱུར་པས། ཁོ་རིམ་བཞིན་སྐྱོ་ལྷང་ལྷང་གི་སེམས་སྣང་ཞིག་
 བཅངས་ཏེ་གཉིད་དུ་ཡུར། ཁོ་གཉིད་ལས་སད་པའི་དུས། གྲོད་པ་ལྟོགས་ནས་
ཉི་མ་འཁྱོལ་དཀའ་བར་གྱུར། ཁོའི་སེམས་སུ། “ལྟོགས་ཤི་ཐེབས་ན་ནི་ཧ་ཅང་
བཟོད་དཀའ་བ་ཞིག་རེད”སྙམ་ཏེ། ཕྱོགས་ཀུན་ལ་བལྟས་ནས་བཟའ་རྒྱུ་ཞིག་
གང་དུ་ཡོད་པར་རེ་ལྟོས་བྱས།
དེའི་དུས་སུ། ཁོས་སྨིན་ཟིན་པའི་མེ་ཏོག་མེད་པའི་ཤིང་འབྲས་གང་སར་
ཡོད་པ་ཤེས་པ་དང་། མཐོང་བ་ཙམ་གྱིས་ཁ་ཆུ་ཤོར་ཞིང་ཟ་འདོད་སྐྱེས་པར་
བརྟེན། ཡར་ལངས་ནས་བཅུད་ལྡན་སིལ་ཏོག་འགའ་ཞིག་བཏོགས་ནས་ཟས།
དེའི་རྗེས་སུ་ཁ་སྐོམ་པས་ཆུ་ཕྲན་གྱི་འགྲམ་དུ་ཕྱིན། ཁོས་རང་གི་གཟུགས་
བརྙན་ཆུ་ནང་དུ་ཤར་བ་དེ་མཐོང་བའི་ཚེ་ཧོན་འཐོར། ཁོའི་མགོ་བོའི་སྟེང་
དུ་རྣ་ཅོག་ཆེན་པོ་གཉིས་དང་འབུར་ཆེ་བའི་སྣ་ཁུང་གཅིག་སྐྱེས་ཡོད་པས་ཁོ་
དངངས་སྐྲག་སྐྱེས་ནས་མྱུར་བར་ལག་གཉིས་ཀས་རང་གི་མགོའི་རྣ་ཅོག་ལ་
འཇུས་པས། ངོ་མ། རྣ་ཅོག་དེའི་རིང་ཚད་ཁྲེ་ཙེ་གང་ཙམ་འདུག
ཁོས་སྐད་ཆེན་པོས། “ང་ལ་བོང་བུའི་རྣ་བ་སྐྱེས་འདུག སྡུག་གྱོང་ཕོག་སོང་
”ཟེར། ཡང་སྐད་ཆེན་པོས། “རྒྱུ་མཚན་ནི། ངས་བོང་བུ་དང་འདྲ་བར་རང་གི་
བདེ་སྐྱིད་དེར་རྡོག་རྫིས་བཏང་པས་རེད”ཟེར།
ཁོ་ལྕང་སྡོང་གི་འོག་ཏུ་ཕར་འགྲོ་ཚུར་འོང་བྱེད་ཅིང༌། སླར་ཁོ་ལྟོགས་པའི་
སྐབས་སུ། ཡང་སྡོང་མགོ་ནས་མེ་ཏོག་མེད་པའི་སིལ་ཏོག་འགའ་ཞིག་བཏོགས་
ནས་གྲོད་པ་ཚིམས་པར་བྱས། མེ་ཏོག་མེད་པའི་ཤིང་འབྲས་དེ་མ་གཏོགས། ས་
དེར་བཟའ་རྒྱུ་གང་ཡང་མེད་པས་རེད། གྲོད་ཁོག་འགྲངས་རྗེས། ཁོའི་བསམ་
པར། རྣ་ཅོག་འདི་བཟོ་ལྟ་ཉེས་པར་བརྟེན། མགོ་རས་ཀྱིས་དེ་བཏུམས་ན་
འགྲིག་ལ། དེ་ལྟར་བྱས་ན་ཕྱིར་མངོན་མི་སྲིད་སྙམ།
དེའི་དུས། ཁོས་རང་གི་བོང་བུའི་རྣ་བ་ལ་འཇུས་ཙམ་བྱས་པས། བོང་རྣ་
དེ་དེ་མུར་ཡལ་བ་རེད། ཁོས་མྱུར་བར་ཆུ་འགྲམ་དེར་རྒྱུགས་ནས་ཆུ་ནང་དུ་
བལྟས་པས། རྣ་ཅོག་དེ་དང་ལྟ་ན་མི་བཟོད་པའི་སྣ་ཁུང་དེ་གཉིས་ཀ་མེད་པ་
རེད། རང་གི་སྔར་གྱི་མགོ་བོ་དེར་གྱུར་འདུག
ཁོས་ཡུད་ཙམ་ཞིག་ནས་དེའི་རྒྱུ་མཚན་ཤེས་པ་རེད། མེ་ཏོག་མེད་པའི་
ཤིང་འབྲས་སྡོང་བོ་དང་པོའི་ཤིང་འབྲས་དེ་ཟས་པས། ཁོ་ལ་སྣ་དང་བོང་བུའི་
རྣ་བ་སྐྱེས་ཤིང་། མེ་ཏོག་མེད་པའི་ཤིང་འབྲས་སྡོང་བོ་གཉིས་པའི་འབྲས་བུ་
དེ་ཟས་པས་ཁོའི་མགོ་བོ་སླར་སྔར་ལྟར་གྱུར་པ་རེད། ཁོ་དགའ་ཚོར་ཆེན་པོ་སྐྱེ་
བཞིན། བྱམས་སྙིང་རྗེའི་མགོན་སྐྱབས་ཀྱིས་ཁོ་ལ་སླར་ཡང་ལམ་སྟོན་གནང་
བ་ཤེས་ནས། ཁོ་ལ་བདེ་སྐྱིད་ཐོབ་པའི་ཐབས་བཟང་པོ་ཞིག་རྙེད་དོ། །དེ་བས་
ཁོས་སྡོང་བོ་རེ་རེའི་ཐོག་ནས་འབྲས་བུ་མང་པོ་བཏོགས་ནས། སླར་ཡང་རང་
ཉིད་ཡོང་སའི་རྒྱལ་ཁབ་དེའི་ཕྱོགས་སུ་བསྐྱོད། དེ་དང་ཐག་ཉེ་བའི་གྲོང་ཁྱེར་
ཞིག་གི་ནང་དུ། ཁོས་ལུས་ཡོངས་སུ་གོས་གསར་པ་གྱོན་པས། མི་སུས་ཀྱང་ཁོ་
ངོ་མ་ཤེས་པ་རེད།
དེའི་དུས་སུ།ཤིང་འབྲས་སྨིན་པོ་ཧ་ཅང་དཀོན་པའི་དུས་ཚིགས་ཡིན་པས།
མིའུ་ཐུང་མུ་ཁོ་ཡིས་དཔོན་པོའི་གཟིམ་ཁང་གི་སྒོ་འགྲམ་དུ་བསྡད། དེ་ཡང་མ་
བྱན་གྱིས་དཔོན་པོའི་ཞལ་ཟས་བཟོ་དགོས་པར་བརྟེན། རྟག་པར་ཟས་རིགས་
དཀོན་པོ་དེ་དག་འདིར་ཉོ་བར་འོང་བས་ཡིན། མུ་ཁོ་དེར་བསྡད་ནས་ཅུང་མ་
སོང་བར། མ་བྱན་དེ་དཔོན་པོའི་གཟིམ་ཁང་ནས་ཕྱིར་ཐོན་བྱུང་། དེས་ཚང་
མའི་དངོས་པོར་བལྟས་མོད། མཐར་མུ་ཁོ་ཡི་སིལ་ཏོག་མཐོང་བས། “འདི་ནི་
ངོ་མ་ཧ་ཅང་དཀོན་པའི་སིལ་ཏོག་ཅིག་རེད། རྒྱལ་པོས་ཏན་ཏན་མཉེས་པོ་
གནང་གི་རེད”ཟེར། མུ་ཁོ་ཡི་རིན་གོང་ཧ་ཅང་འཚམ་པར་བརྟེན། ཁོ་ཚོ་རིན་
གོང་ཐད་ནས་མི་མཐུན་པ་མ་བྱུང༌།
ཉིན་དེའི་དགོང་མོར། རྒྱལ་པོས་ཞལ་ཟས་ལ་ཐུགས་མཉེས། ཚལ་བརྔས་
པ་ཡག་པོ་བྱུང་འདུག་ལ། རང་ནུས་ཡོད་རྒུས་ཟས་རིགས་དཀོན་པོ་ཁོ་ན་
འབུལ་གྱིན་འདུག ཅེས་མ་བྱན་ལ་ཡང་ཡང་བསྔགས་བརྗོད་གནང་། དེའི་
དུས་མ་བྱན་གྱིས། གད་མོ་དགོད་བཞིན་དུ། “བསྟོད་པ་མ་སྔ་རོགས། རྒྱས་ཤོས་
དེ་མཇུག་ཏུ་ཡོད།”ཟེར་བས། ཀོང་ཇོ་ཚོ་ཡ་མཚན་སྐྱེས་ནས། ཁོས་ད་དུང་ཞིམ་
བཟས་གང་ཞིག་དྲངས་ཡོང་ངེས་སྙམ། ཁོས་མི་སེམས་འགུགས་པའི་མེ་ཏོག་
“ཨ་ཙི་མེད་པའི་སིལ་ཏོག་དྲངས་པས། ཚང་མས་མ་གྲོས་གཅིག་མཐུན་ངང་།
ཙི།འདི་འདྲའི་ཤིང་ཏོག་ཡག་པ་ལ་ཨང་”ཟེར།
རྒྱལ་པོ་ཐུགས་དགྱེས་ནས། སྐུ་དངོས་ཀྱིས་ཅོག་ཙེའི་ཐོག་གི་ཤིང་ཏོག་
རྣམས་བགོས། རྒྱལ་སྲས་དང་ཀོང་ཇོ་ཚང་མར་ཤིང་ཏོག་གཉིས་རེ་བྱིན་ལ།
བློན་མོ་དང་བློན་པོ། མི་དྲག་བཅས་སོ་སོར་གཅིག་རེར་བྱིན། ལྷག་མ་ཚང་མ་
རང་ཉིད་ཀྱི་མདུན་དེར་བཞག་ནས་སྐབས་ཤིག་རིང་བློ་ཁ་ཚིམ་པོའི་ངང་ཟས།
ཀོང་ཇོ་ཨ་མ་སྐད་ཤོར་ནས། “ཨ་ཁ། དཀོན་མཆོག་གིས་མཁྱེན། ཡབ་རྒྱལ་
པོ། ཁྱོད་ཉིད་འདི་འདྲར་ཇི་ལྟར་གྱུར་པ་ཡིན་ནམ”ཞེས་སྐད་ཆེན་པོ་རྒྱབ།
ཚང་མ་ཧོན་འཐོར་ནས་རྒྱལ་པོ་ལ་མིག་ཅེར་ནས་བསྡད། རྒྱལ་པོའི་རྣ་ཅོག་ནི་
བོང་བུའི་རྣ་ཅོག་དང་འདྲ་བར་གྱུར་ལ། སྣ་ཁུང་ནི་མ་ནེའི་འོག་ཏུ་སྐྱེས་ཡོད་
ཅིང་། ཚང་མས་དངངས་སྐྲག་ཆེན་པོས་གཅིག་གིས་གཅིག་ལ་ལྟ་དུས་ཤིང་
འབྲས་དེ་ཟ་མཁན་ཚང་མའི་མགོ་ལ་བོང་བུའི་རྣ་ཅོག་དང་སྣ་ཆེན་པོ་སྐྱེས་
ཡོད་པ་རེད།
བསམ་མནོ་ཐོངས་དང་། ཕོ་བྲང་ནང་གི་རྣམ་པ་དེ་ཅི་འདྲའི་འཇིགས་
སྣང་ལྡན་པ་ཞིག་རེད་ཨང་། རྒྱལ་པོས་མི་མངགས་ནས་གྲོང་ཁྱེར་ཡོངས་ཀྱི་
སྨན་པ་རྣམས་ལ་སྐད་བཏང༌། སྨན་པ་ཧ་ཅང་མང་པོ་ཐོན་ནས་སྨན་དང་སྨན་
ཐུམ་མང་པོ་ཞིག་སྦྱིན་མོད། དེ་དག་གིས་བོང་བུའི་རྣ་ཅོག་དང་སྣ་ཁུང་ཆེན་
པོ་དེ་གཉིས་རྩ་བ་ནས་མེད་པར་བཟོ་མ་ཐུབ་པ་རེད།
མུ་ཁོ་ནི་སྐབས་དེར་སུས་ཀྱང་མི་མཐོང་བའི་གནས་ཤིག་ཏུ་སྐུང་ཡོད་
ཅིང་། ཁོས་གནས་ཚུལ་ཚང་མ་ཤེས་ནས། ད་ནི་བྱ་སྤྱོད་སྤེལ་བའི་དུས་ལ་
སླེབས་སོང་བསམ་ནས། རང་ཉིད་ཡོན་ཏན་ཅན་ཞིག་གི་ཆ་ལུགས་སུ་སྤྲས་པ་
དང༌། ལུག་གི་སྤུ་འགའ་ཞིག་མ་ནེའི་སྟེང་དུ་སྦྱར་ནས། མི་སུས་ཀྱང་ངོ་མི་ཤེས་
པར་བྱས། ཁོས་ཤིང་སྡོང་གཉིས་པའི་སྟེང་ནས་བཏོགས་པའི་སིལ་ཏོག་གཅིག་
འཁྱེར་ནས། རྒྱལ་པོའི་ཕོ་བྲང་དུ་ཕྱིན། ཁོས་རང་ཉིད་ཕྱི་རྒྱལ་གྱི་སྨན་པ་ཞིག་
ཡིན་ཟེར་ནས། རྒྱལ་པོའི་ནད་དེ་བཅོས་ཐུབ་ཟེར། ཐོག་མར་སུ་ཡང་ཡིད་མ་
ཆེས། དེ་ནས་མི་ཆུང་མུ་ཁོ་ཡིས་རྒྱལ་པོ་ལ་ཤིང་ཏོག་ཅིག་སྦྱིན་ནས། དེ་ཟོས་
རྗེས་ཁོང་གི་རྣ་ཅོག་དང་སྣ་ཁུང་བཅས་སྔར་གྱི་རྣམ་པར་གྱུར། སྐབས་དེར་
ཚང་མས། ཕྱི་རྒྱལ་གྱི་སྨན་པ་དེར་ནད་བཅོས་གནང་རོགས་ཞེས་འཚང་ཁ་
བརྒྱབས།
དེའི་ཉིན། རྒྱལ་པོས་མུ་ཁོ་ཡི་ལག་ནས་བཟུང་རང་གི་གཟིམ་ཆུང་ནང་དུ་
ཁྲིད། ཁོང་གིས་མཛོད་ཁང་ཞིག་གི་སྒོ་ཕྱེས་ནས། “ངའི་ནོར་རྫས་ཚང་མ་འདི་
ན་ཡོད། ཁྱོད་ཀྱིས་ནད་ངན་འདི་རིགས་བཅོས་ན། ཁྱོད་ལ་ག་རེ་དགོས་ཀྱང༌།
ངས་ཚང་མ་སྦྱིན་ཆོག”ཟེར།མུ་ཁོ་ཡིས་ནོར་མཛོད་ནང་དུ་འཛུལ་མ་ཐགརང་
གི་འཁར་རྒྱུག་དང་འདྲུད་ལྷམ་དེ་གཉིས་ཀ་དེར་ཡོད་པ་མཐོང། ཁོས་མཛོད་
ཁང་ནང་ཕར་ཚུར་བསྐྱོད་པ་ལ་བལྟས་ན། རྒྱལ་པོའི་ནོར་བུ་དང་རིན་ཆེན་ལ་
རོལ་མྱོང་བྱེད་པ་དང་འདྲ། ཁོས་འདྲུད་ལྷམ་དེའི་འགྲམ་དུ་ཕྱིན་ནས། མྱུར་
བར་ལྷམ་གྱོན་པ་དང་འཁར་རྒྱུག་བཟུང་ནས་ཨ་ར་དེ་བཀོག་པས། རྒྱལ་པོ་
ཡུད་ཙམ་ཧོན་འཐོར་བཞིན། མི་འདི་གང་ནས་མཐོང་མྱོང་ངམ་བསམ་དུས་
སྨན་པ་འདི་ནི་རྒྱལ་པོས་རྒྱང་ཕུད་བཏང་པའི་མུ་ཁོ་ཡིན་པས་རེད།
མུ་ཁོ་ཡིས། “ཇ་ལན་ཆུ་འཇལ་བྱེད་མཁན་གྱི་རྒྱལ་པོ་ཁྱོད། ངས་ཁྱེད་ལ་
ལྷག་བསམ་ཟོལ་མེད་ཀྱི་ཞབས་ཞུ་བྱས། འོན་ཏེ་ཁྱོད་ཀྱིས་ང་ལ་གནོད་པ་འདི་
འདྲ་བཏང་། ངས་ཁྱོད་ལ་དུས་ནམ་ཡང་བོང་བུའི་རྣ་ཅོག་དང་སྣ་ཆེན་པོ་
འདི་གཉིས་སྐྱེས་སུ་འཇུག་རྒྱུ་ཡིན། དེ་ནི་ཁྱོད་ལ་སྨིན་དགོས་པའི་ངན་ལན་
ཡིན”ཟེར་བ་དང་། ཁོས་རྐང་གཡས་པའི་རྐང་མཐིལ་མྱུར་བར་སྐོར་ནས། རྒྱང་
རིང་གི་སར་འཕུར། རྒྱལ་པོ་དབུགས་བཏང་མ་ཚར་གོང་དུ། མིའུ་ཐུང་མུ་ཁོ་
ཐག་རིང་གི་སར་བཞུད་ཟིན།
དེའི་རྗེས་ནས་བཟུང་། མིའུ་ཐུང་མུ་ཁོ་རང་ཉིད་སྐྱེས་སའི་གྲོང་ཁྱེར་དུ་
ལོག་ནས་བདེ་སྐྱིད་ལྡན་པའི་འཚོ་བར་རོལ། དུས་དེ་ནས་ཁོ་ཟླ་བ་རེ་ལ་ཐེངས་
གཅིག་ལས་ཁྱིམ་གྱི་སྒོ་ཁར་མི་འགྲོ་ཞིང་། མི་རྣམས་དང་འབྲེལ་འདྲིས་མི་བྱེད་
པ་རེད། ཡིན་ནའང་ཁོའི་དགོད་བྲོ་བའི་འཚོ་བ་སྐྱེལ་སྟངས་དང་བློ་རྒྱ་ཆེ་བའི་
རང་གཤིས་དེས་ཕྲུ་གུ་རྣམས་ལ་དགའ་སྤྲོ་དཔག་མེད་སྟེར་རོ། །

རྒྱལ་སྲས་རྫུན་མའི་གགཏམ་རྒྱུད།

བེ་ལེན་ཧོ་ཧྥུའུ་ཡིས་བརྩམས།མཚོ་སྐྱིད་རྡོ་རྗེས་བསྒྱུར།
སྔོན་ཆད་ཡཱ་ལུ་ཧྲན་ཏུའུ་ལེའུ་ཡ་ས་ཆ་ན་མིང་ལ་ལཱ་པ་ཁང་ཟེར་བའི་
བཟོ་བ་ལག་བདེ་ཞིག་ཡོད། ཁོས་དུས་རྒྱུན་བསྟུད་མར་དུས་ཚོད་འགའ་རེར་
ཚེམ་བཟོ་བྱེད་པས་ཁབ་མིག་ཡང་ཚ་ལམ་ལམ་བྱེད། ཡིན་ཡང་ཁོམ་ལོང་རེ་
བྱུང་ཚེ་མིག་ཟུང་ཅེར་ནས་བསམ་གཞིག་དང་མཁས་ཚུགས་སྟོན་པས་དགེ་
སློབ་རྣམས་ཀྱིས་མཐོང་ཚེ་ཁོས་མི་འཇོན་འཇོན་མདོག་སྟོན་བཞིན་ཡོད་ཅེས་
ཁོ་ལ་འཕྱ་དམོད་བྱེད།
གཟའ་པ་སངས་ཉིན་ནི་མུའུ་སི་ལེན་གསོལ་མཆོད་ཀྱི་ཉིན་མོ་ཡིན་ལ་
མི་་རྣམས་ཀྱིས་ཁ་ཆེའི་ཆོས་ཁང་ནས་སྨོན་ལམ་བརྒྱབ་ཚར་རྗེས་རང་ཡུལ་
ལ་ལོག་པའམ་ཡང་ན་ལས་ཀ་བྱེད་དུ་འགྲོ། འོན་ཀྱང་ལཱ་པ་ཁང་གིས་མཚར་
སྡུག་གི་ལྭ་བ་ཞིག་གྱོན་ཏེ་སོས་དལ་བག་ཕེབས་ཀྱི་ངང་ནས་ཁྲོམ་རར་འགྲོ་ལ།
གྲོགས་པོ་ཚོས“ཁྱེད་རང་བདེ་བར་སྨོན”ཡང་ན“ལཱ་པ་ཁང་ཁྱེད་རང་བདེ་མོ་
ཡིན་ནམ”ཞེས་འདྲི་སྐབས་ཁོས་ཀྱང་འཇོན་མདོག་གིས་ལག་པ་གཡུག་ཙམ་
བྱེད་པའམ་ཡང་ན་དྲེགས་ཉམས་ཀྱིས་མགོ་བོ་ལྡེམ་ཙམ་བྱེད། དེ་བས་དགེ་
རྒན་གྱིས་སྐབས་རེར་ཁོ་ལ་ཀུ་རེའི་ཚུལ་གྱིས་“ལཱ་པ་ཁང་ཁྱོད་རང་རྒྱལ་སྲས་
ཤིག་ཡིན་ན་འཚམ།”ཞེས་ཟེར། ལཱ་པ་ཁང་གིས་སྐད་ཆ་དེ་ཐོས་རྗེས་དགའ་སྤྲོ་
ཆེན་པོ་སྐྱེས་ཏེ“ཁྱེད་ཀྱིས་ཡང་དེ་ལྟར་འདོད་དམ། ངས་ཀྱང་དེ་ལྟར་འདོད་
ཡོད”ཅེས་ལན་འདེབས། རྒྱུན་པར་ཁོ་ནི་བཟོ་ལས་བྱེད་རོགས་བཟང་པོ་ཞིག་
ཡིན་པས་དགེ་རྒན་གྱིས་ཁོའི་ཁེངས་རློམ་དང་གླེན་རྟགས་ལ་བཟོད་སྒོམ་བྱེད་
ཀྱི་ཡོད།
ཉིན་ཞིག་ལ་སུའུ་ཏན་རྒྱལ་པོའི་ནུ་བོ་སཱེ་ལེ་མའོ་ལྟ་སྐོར་ལ་འགྲོ་བའི་ལམ་
བར་དུ་ཡཱ་ལུ་ཧྲན་ཏུའུ་ལེའུ་ཡ་བརྒྱུད་དགོས་པ་དང་། དེ་རུ་དུས་སྟོན་ལ་གྱོན་
པའི་རྒྱན་གོས་ཤིག་ལ་བཟོ་བཅོས་བྱེད་དགོས་པས་ཁོ་ཚང་གི་བཟོ་ཁང་དེར་
བསྐྱལ། ལཱ་པ་ཁང་གི་འཚེམ་ལས་ལག་རྩལ་ཤིན་ཏུ་མཐོ་བས་དགེ་རྒན་གྱིས་
ཀྱང་ཁོ་ལ་སྤྲད།
ཉིན་དེའི་དགོང་མོར་དགེ་སློབ་ཚང་མས་ཉིན་གང་པོར་བཟོ་ལས་བྱས་
རྗེས་རང་རང་གི་ཡུལ་ལ་སོང་ནས་ངལ་གསོས་མོད། ཡིན་ཡང་ལཱ་པ་ཁང་ད་
དུང་ལས་གྲྭ་རུ་བསྡད་ཡོད། ཁོས་མཛེས་སྡུག་གི་རྒྱན་གོས་དེ་ལ་ཕར་བལྟ་ཚུར་
བལྟ་དང་གཡས་བལྟ་གཡོན་བལྟ་བྱེད་ཞོར། སྐབས་འགར་དེའི་ཚེམ་དྲུབ་ཀྱི་
ལག་རྩལ་ལ་བསྟོད་བསྔགས་བྱེད་པ་དང་། ལན་རེར་དེའི་བཀྲག་མདངས་ཆེ་
བའི་ཁ་དོག་ལ་བསྟོད་པ་བྱེད་བཞིན་ཡོད། མཐར་ཁོས་མ་བཟོད་པར་རྒྱན་
གོས་དེ་རང་ཉིད་ཀྱིས་གྱོན་ནས་“ལྟོས་དང་། རྒྱན་གོས་འདི་ང་རང་ཉིད་ལ་
ཚད་ནས་བཟོས་པ་དང་མཚུངས། རྒྱན་གོས་འདི་གྱོན་རྗེས་ང་ཡང་རྒྱལ་སྲས་
ཤིག་དང་ཁྱད་པར་ཅི་ཡོད། དགེ་རྒན་གྱིས་ཀྱང་ང་ནི་རྒྱལ་སྲས་ཤིག་དང་འདྲ་
བར་བཤད་པ་མིན་ནམ།”ཞེས་ཁང་པའི་ནང་ཕར་འགྲོ་ཚུར་འགྲོ་བྱེད་ཞོར་
ཁེར་ལབ་བརྒྱབ།
ལཱ་པ་ཁང་གིས་རྒྱན་གོས་དེ་གྱོན་རྗེས་རང་ཉིད་རྒྱལ་སྲས་དངོས་ཤིག་
ཡིན་འདོད་དེ། དེ་ནས་ཁོ་ཕྱིའི་སྤྱི་ཚོགས་ཀྱི་གནས་ཚུལ་ལ་ལྟ་འདོད་སྐྱེས་པཔས་
ཀླ་ཀློའི་གནས་དེར་ཁ་བྲལ་རྒྱུའི་སེམས་ཐག་བཅད། ཁོའི་བསམ་པར་ས་དེའི་
མི་རྣམས་ཀླ་ཀློ་ཡིན་ཞིང་།རང་ནི་སྐྱེས་ཁུངས་དམན་པ་མ་གཏོགས་མི་ཁྱད་
དུ་འཕགས་པ་ཞིག་ཡིན་པར་འདོད་ཡོད་ལ་རྒྱན་གོས་དེ་ཡང་གཤིས་འཇམ་
གྱི་ལྷ་མོ་ཞིག་གིས་རང་ཉིད་ལ་གནང་བའི་ལེགས་སྐྱེས་ཡིན་པར་བསམ། ཕྱི་
ཉིན་སྔ་མོར་ཁོས་རང་ཉིད་ཀྱི་བསགས་དངུལ་ཡོད་ཚད་བཟུང་ནས་ཡཱ་ལུ་ཧྲན་
ཏུའུ་ལེའུ་ཡ་ཡི་མཁར་སྒོར་བུད། སྐབས་དེར་ཁོའི་བསམ་པར་རང་ཉིད་ལྟ་
བུའི་རྒྱལ་སྲས་མཚར་སྡུག་གི་རྒྱན་གོས་གྱོན་པ་ཞི་དུལ་མཛེས་སྡུག་དང་ལྡན་
པ་ཞིག་རྐང་ཐང་དུ་ལྗོངས་རྒྱུར་འགྲོ་བ་ནི་ཤིན་ཏུ་མི་འོས་པ་ཞིག་ཡིན་པར་
འདོད་མོད། འོན་ཀྱང་ཁོ་ནི་སྐྱ་རྩལ་ལ་མི་མཁས་པར་མ་ཟད་རྟ་མཆོག་ལ་ཁ་
ལོ་སྒྱུར་མི་ནུས་པས་རྟ་རྒན་གཡུང་མོ་ཞིག་ཉོས།
ཉིན་ཞིག་ལཱ་པ་ཁང་རྟ་རྒན་ལ་ཞོན་ནས་དལ་བུར་བསྐྱོད་དུས་རྟ་བཞོན་
ཞིག་གམ་དུ་ཡོང་ནས་ཁོ་དང་མཉམ་དུ་འགྲོ་རྒྱུའི་རེ་བ་ཞུས། རྒྱུ་མཚན་ནི་
ཡུལ་སྐོར་གྱི་ལམ་བར་དུ་འགྲོ་གྲོགས་འདུག་གྲོགས་རེ་ཡོད་ཚེ་སུན་སྣང་མི་
འབྱུང་། རྟ་པ་དེ་ནི་སྤྲོ་སེམས་ཀྱིས་ཁེངས་ཤིང་སྐྱེས་གཟུགས་ལེགས་ལ་གཏམ་
གླེང་ལ་སྤྲོ་བའི་མི་ཞིག་རེད། ཁོས་ཤ་ཚ་ཚ་དང་སྙིང་ཉེ་ཉེ་ཡི་སྒོ་ནས་ལཱ་པ་
ཁང་དང་ཁ་བརྡ་བྱེད་འགོ་བརྩམས་ཏེ། ས་གང་ནས་ཡོང་བ་དང་དེ་ནས་གང་
ལ་འགྲོ་བ་སོགས་དྲིས་ལ། ཁོ་ཡང་བཟོ་པ་དང་འདྲ་བར་ཕྱིར་རང་དགར་སྤྲོ་
གསེང་ལ་ཡོང་བ་རེད། ཁོས་ལཱ་པ་ཁང་ལ་རང་ཉིད་ཀྱི་མིང་ལ་ཨཱོ་མ་ཨར་ཟེར་
ཞིང་ཁའེ་ལོ་ཙུང་ཏུའུ་ཨེ་འར་ཧྥེ་པཱ་ཨེ་ཡི་ཚ་བོ་ཡིན་པ་དང་། ད་ལྟ་ཕྱི་ཡུལ་
འགྲིམ་པ་ནི་ཨ་ཁུའི་ཁ་ཆེམས་ཤིག་གི་ཆེད་དུ་ཡིན་ཞེས་བཤད། ལཱ་པ་ཁང་
གིས་རང་ཉིད་ཀྱི་སྐྱེས་ཁུངས་མཐོ་བ་དང་ཕྱིར་ཡུལ་སྐོར་ལ་ཡོང་དོན་ནི་སྤྲོ་
སྣང་རེ་བཙལ་ནས་མིག་རྒྱ་བསྐྱེད་བསམ་པ་ཡིན་ཞེས་རྫུན་གཏམ།
ན་གཞོན་གཉིས་ཀྱིས་ལབ་གླེང་བྱེད་ཞོར་མུ་མཐུད་དུ་མདུན་བསྐྱོད་བྱས།
ཉིན་གཉིས་པར་ལཱ་པ་ཁང་གིས་ཨཱོ་མ་ཨར་ལ་ཐེངས་དེར་ཡོང་དོན་ངོ་མ་ཅི་
ཡིན་ཞེས་དྲིས་པར་ཨཱོ་མ་ཨར་གྱིས་ཀྱང་མ་གསང་དྲང་བོར་བཤད།
ཨཱོ་མ་ཨར་ནི་ཁའེ་ལོ་ཙུང་ཏུའུ་ཨེ་འར་ཧྥེ་པཱ་ཨེ་ཡིས་གཉོར་སྐྱོང་འོག་
ནར་སོན་པས་རང་གི་ཕ་མ་སུ་ཡིན་པའང་མི་ཤེས་ལ། ཕྱིས་སུ་ཨཱ་འར་ཧྥེ་པཱ་ཨེ་
ལ་དམག་ཕམ་ཐེངས་གསུམ་བྱུང་རྗེས་རྨས་སྐྱོན་ཆེན་པོ་བྱུང་སྟེ་བྲོས་བྱོལ་མི་
བྱེད་ཀ་མེད་བྱུང༌། སྐབས་དེར་ཁོས་ད་གཟོད་གནས་ཚུལ་དངོས་བཤད་དེ་ཨཱོ་
མ་ཨར་ནི་ཨཱི་འར་ཧྥེ་པཱ་ཨེ་ཁོའི་ཚ་བོ་ཀྱང་མིན་པར་རྒྱལ་པོ་དབང་ཅན་ཞིག་
གི་རྒྱལ་སྲས་ཡིན་པར་བཤད། སྐར་རྩིས་མཁན་གྱི་མ་འོངས་ལུང་བསྟན་ལྟར་
ན་རྒྱལ་སྲས་ཕོ་བྲང་དུ་བསྡད་ཚེ་རྒྱལ་པོ་ལ་རྐྱེན་ངན་བར་ཆད་འབྱུང་སྲིད་
པས་དགུང་ལོ་ཉེར་གཉིས་ལ་སོན་རག་བར་ཕྱི་ཡུལ་འགྲིམ་དགོས་ཚུལ་བཤད།
རྒྱལ་པོས་ལུང་བསྟན་དེ་དག་མངོན་འགྱུར་མི་བྱུང་བའི་ཆེད་དུ་རྒྱལ་སྲས་
འཁྲུངས་མ་ཐག་ཕོ་བྲང་གི་ཕྱི་ལ་བསྐྱལ། ཨེ་འར་ཧྥེ་པཱ་ཨེ་ཡིས་ད་དུང་ཁོ་ལ་
རྗེས་མའི་སྨྱུང་སྲུང་དུས་ཀྱི་ཉིན་ལྔ་བ་ནི་རྒྱལ་སྲས་ལོ་ཉེར་གཉིས་ལ་སོན་པའི་
དུས་ཡིན། ཉིན་དེའི་སྔོན་ལ་རྒྱལ་སྲས་ངེས་པར་དུ་ཁ་ཆད་བྱས་པའི་གནས་ཨཱི་
འར་ཟེ་ལོ་ཡའི་ཀ་གཟུགས་དེའི་མདུན་དུ་ཐོན་དགོས། དེར་ཐོན་ན་ཨེ་འར་
ཧྥེ་པཱ་ཨེ་ཡིས་བྱིན་པའི་གྲི་ཆུང་དེ་ཀ་གཟུགས་མདུན་གྱི་མི་དེར་སྤྲོད་དགོས་པ་
དང་ཆབས་ཅིག “ང་ནི་ཁྱེད་ཚོས་འཚོལ་བཞིན་པའི་མི་དེ་ཡིན”ཞེས་བཤད་
ན། ལན་དུ་་ལུང་སྟོན་མཁན་ལ་ཆེ་བསྟོད་བྱེད། །ཁོ་བོས་ཁྱེད་ཉིད་སྐྱོབ་པར་
བྱེད། །”ཅེས་བཤད་ཚེ། ཁྱེད་ཀྱང་སེམས་བདེ་མོའི་ངང་མི་དེ་ཚོའི་རྗེས་འབྲང་
སྟེ་སོང་ན་ཁྱོད་ཀྱི་ཡབ་ཆེན་དང་མཇལ་ཐུབ་པ་ལ་སོགས་བཤད།
ལཱ་པ་ཁང་གིས་ཨཱོ་མ་ཨར་གྱི་སྐད་ཆར་ཉན་རྗེས་ཤིན་ཏུ་ཡ་མཚར་བ་
དང་སེམས་ནས་ཕྲག་དོག་ཆེན་པོ་སྐྱེས། ཁོའི་བསམ་པར་ཨཱོ་མ་ཨར་ནི་ཙུང་
ཏུའུ་ཡི་ཚ་བོ་ཡིན་པར་མ་ཟད་ད་དུང་རྒྱལ་སྲས་ཀྱི་མཚན་སྙན་ཡང་གནང་
ཡོད། རང་ཉིད་ལ་ལྟོས་དང་། རྒྱལ་སྲས་ཤིག་གི་ཉམས་ཡོད་ཀྱང་སྐྱེས་ཁུངས་
དམན། ཨཱོ་མ་ཨར་གྱི་བྱད་གཟུགས་དེ་སྤྱིར་བཏང་བ་ཞིག་མིན་པ་ཁས་མི་ལེན་
ཐབས་མེད་རེད། མིག་ཟུང་ལ་འོད་མདངས་འཚེར་ཞིང་སྣའི་གཟེངས་མཐོ་ལ་
སྤྱོད་ལུགས་ཡག་པོ་ཞིག་འདུག ཡིན་ཡང་སྔར་བཞིན་རང་ཉིད་རྒྱལ་སྲས་ལས་
མི་དམན་པར་རྒྱལ་པོའི་བསྟོད་བསྔགས་དེ་ལས་ལྷག་པ་ཞིག་ཐོབ་ཐུབ་པར་
སྙམ།
ཉིན་གང་པོར་ལཱ་པ་ཁང་གི་རྣམ་རིག་ཉབ་བེ་ཉོབ་བེ་ཡིན་ལ་སེམས་ལ་
ཡང་རྒྱལ་སྲས་ཀྱི་གཏམ་རྒྱུད་ཏག་ཏག་དྲན་ནས་བསྡད། དགོང་མོར་ཐོན་པ་
ན་ཁོ་ཕར་འགྲེ་ཚུར་འགྲེ་བྱས་ནས་གཉིད་མ་ཁུག་ཅིང༌། ཨཱོ་མ་ཨར་ལ་བལྟས་
པ་ན་ཁོ་ནི་སྐྱིད་པོ་ཞིག་གཉིད་ནས་བསྡད་ཡོད། གློ་བུར་དུ་ལཱ་པ་ཁང་གི་ཡིད་
ལ་ལྐོག་གཡོ་ངན་ཇུས་ཤིག་འཁོར་ཏེ། ཁོའི་བསམ་པར་དེ་ལྟར་སྒྲུབ་ཚེ་ལས་
དབང་གིས་རང་ཉིད་ལ་མ་གནང་བའི་དངོས་པོ་དེ་རང་ལ་ཐོབ་ཤས་ཆེ་སྙམ།
ཨོ། གྲི་ཆུང་དེ་ནི་རྒྱལ་སྲས་ཡུལ་ལ་སོང་ནས་རྒྱལ་པོ་དང་ཁོ་གཉིས་ཕ་
བུ་ཡིན་པ་བདེན་སྤྲོད་ཀྱི་དཔང་རྟགས་རེད། ལཱ་པ་ཁང་གིས་ཨཱོ་མ་ཨར་གྱིས་
བཏགས་ཡོད་པའི་གྲི་ཆུང་དེ་ཤེས་མེད་ཚོར་མེད་ངང་བླངས་ཏེ་རང་ཉིད་
ཀྱིས་བཏེགས་པར་མ་ཟད་རྒྱལ་སྲས་ཀྱི་རྟ་མཆོག་ལ་ཞོན་ནས་བྲོས། ཨཱོ་མ་ཨར་
གཉིད་ལས་སད་དུས་རང་གི་གྲི་ཆུང་དང་རྟ་མཆོག་གཉིས་ཀྱི་གྲིབ་མ་ཙམ་
ཡང་མཐོང་རྒྱུ་མེད་པས། ཡོད་ཚད་ཅིའི་ཕྱིར་ཡིན་པ་ཧ་གོ་སོང་། ཡིན་ནའང་
རློམ་རྒྱུ་མེད་པའི་ལམ་གྲོགས་དེ་སྔ་མོ་ནས་བྲོས་ཟིན།
ལཱ་པ་ཁང་གིས་གྲི་ཆུང་དང་རྟ་མཆོག་བརྐུས་སོང་བའི་ཉིན་དེ་ནི་སྨྱུང་
སྲུང་དུས་ཆེན་གྱི་ཉིན་དང་པོ་ཡིན་ལ། ཨཱི་འར་ཟེ་ལོ་ཡའི་ཀ་གཟུགས་མདུན་
གྱི་ཁ་ཆད་ལ་ད་དུང་ཉིན་བཞི་ལྷག་ཡོད། ཀ་གཟུགས་དེའི་མདུན་སར་འབྱོར་
བར་ལམ་ཐག་ཉིན་གཉིས་ལས་མེད་མོད། ལཱ་པ་ཁང་གིས་རྟ་ལ་ལྕགས་ཀྱིས་
བསྐུལ་ནས་མྱུར་བ་མྱུར་དུ་གནས་དེར་ཐོན་པར་རེ་བཞིན་ཡོད། རྒྱུ་མཚན་ནི་
རྒྱལ་སྲས་ངོ་མས་ཁོའི་རྗེས་ཆོད་པར་དོགས་པས་རེད།
ལཱ་པ་ཁང་མཐར་གནས་དེར་འབྱོར་བ་དང་རྡོ་རིང་དེ་མཐོང་བ་ན་
སེམས་སྔར་ལས་མི་བདེ་བ་ཞིག་བྱུང་ནས་སྙིང་གི་ལྡིང་ཚད་ཡང་ལྷག་པར་ཇེ་
མགྱོགས་སུ་སོང་། ཡིན་ཡང་རང་ཉིད་ལ་ལྷན་སྐྱེས་སུ་ཡོད་པའི་ཉམས་ཁྱད་དུ་
འཕགས་པ་དེ་དྲན་ཚེ་ཡང་ལྷོད་ལ་བབས་ཤིང་མ་འོངས་པའི་ལས་དབང་དེར་
སྒུག་ནས་བསྡད།
དམིགས་ཡུལ་ལ་འབྱོར་བའི་མཚན་མོ་དེར་ཁོས་རྟ་དང་རྔ་མོང་ཁྱུ་ཞིག་
སྟར་ཕྲེང་བསྒྲིགས་ནས་དལ་གྱིས་ཚུར་ཡོང་ཞིང་རི་འདབས་ཀྱི་སྦྲ་གུར་སོགས་
ཀྱང་མཐོང་། ལཱ་པ་ཁང་གིས་དེ་ཚོ་ནི་ཁོའི་ཆེད་དུ་ཡོང་བ་ཤེས་ཏེ་མྱུར་དུ་སོང་
ནས་རྒྱལ་སྲས་ནི་ཁོ་ཡིན་པར་བཤད་འདོད་ཀྱང་ད་དུང་ཞག་གཅིག་ལ་ངེས་
པར་དུ་སྒུག་དགོས་པས་བཟོད་བསྲན་བྱས།སང་ཉིན་ནི་སྨྱུང་སྲུང་དུས་ཆེན་གྱི་
ཉིན་ལྔ་པ་ཡིན་པས་ཁོ་རང་རྒྱལ་སྲས་བྱེད་འདོད་ཀྱི་ཕུགས་བསམ་དེ་མངོན་
འགྱུར་བྱེད་ཐུབ་སྙམ།
ཞོགས་པའི་ཉི་རྩེ་ཐོག་མ་དེ་དགའ་བ་འབུམ་གྱིས་ཁེངས་པའི་ལཱ་པ་ཁང་
གི་ལུས་སྟེང་ལ་འཕྲོས།དེ་ནི་བདེ་སྐྱིད་ཀྱི་དུས་ཤིག་ཡིན་ཏེ། ཁོ་གྲོང་མི་ཕལ་བ་
ཞིག་དབང་ཐང་ཅན་གྱི་རྒྱལ་སྲས་ཤིག་ཏུ་འགྱུར་རྒྱུ་དེ་རེད། བྱ་སྤྱོད་དེ་སྐྱུགས་
བྲོ་བ་དང་ངོ་གནོང་དགོས་པ་ཞིག་ཡིན་ནའང་། ཞུགས་ཟིན་པའི་ལམ་དེར་
མི་མཐུད་དུ་བསྐྱོད་དགོས་བྱུང༌། ཆབས་ཅིག་རང་འཛིན་གྱི་བསམ་བློས་ཀྱང་
རང་ཉིད་ཀྱི་ཕྱིའི་སྐྱེས་གཟུགས་ཡག་པས་རྒྱལ་པོ་དབང་ཐང་ཅན་ཞིག་གི་
རྒྱལ་སྲས་བྱེད་པར་འོས་ཞེས་སྐུལ་གྱིན་ཡོད། དེ་ལྟར་ཁོ་ཡང་གནོང་མེད་ཡིད་
བདེ་ངང་རྟ་ཕོ་ལ་ལྕགས་ཀྱིས་བསྐུལ་ནས་རི་འདབས་སུ་སོང༌། ཡུད་ཙམ་གྱིས་
རི་འདབས་སུ་སླེབས་ཤིང་རྟ་ལས་བབས་ནས་རྟ་མཆོག་དེ་སྡོང་ཕྲུག་ཅིག་ལ་
བཏེགས།
ལཱ་པ་ཁང་གིས་གྲི་ཆུང་དེ་ཁྱེར་ནས་སོང་བ་ན་ཀ་གཟུགས་མདུན་དུ་མི་
སྟོབས་ཅན་དྲུག་དང་དབུ་སྐྲ་དུང་ལྟར་དཀར་བའི་རྒན་པོ་ཞིག་ཡོད་ལ། རྒན་
པོ་དེ་ནི་བཟོ་ལྟ་འཇིགས་ཉམས་ཆེ་བ་དང་ལུས་ལ་ཟ་འོག་གི་ཕྱུ་ཆེན་གྱོན་
པ། ལུག་བལ་གྱི་དཔུང་རྒྱན་དཀྲིས་པ། མགོ་རས་དཀར་པོའི་སྟེང་མིག་དབང་
འཕྲོག་པར་བྱེད་པའི་རིན་པོ་ཆེ་ཕྲས་རྒྱན་པ་དེ་ཚང་མ་ལས་ཁོ་ནི་མི་སྣ་གལ་
ཆེན་ཞིག་ཡིན་པ་གསལ་པོར་མཚོན་ཐུབ།
ལཱ་པ་ཁང་མདུན་དུ་སོང་ནས་གུས་མདུད་ཀྱིས་གྲི་ཆུང་ཡར་ལ་འབུལ་
ཞོར་་ང་ནི་ཁྱེད་ཚོས་འཚོལ་བཞིན་པའི་མི་དེ་ཡིན”ཞེས་བཤད། “ལུང་སྟོན་
མཁན་ལ་ཆེ་བསྟོད་བྱེད། ། ཁོ་བོས་ཁྱེད་ཉིད་སྐྱོབ་པར་བྱེད། །”ཅེས་རྒན་པོས་
མིག་ཆུ་འདོན་ཞོར་ལན་བྱིན། ཡང་་ངའི་སྙིང་ཉེ་བའི་བུ་ཆུང་ཨཱོ་མ་ཨར་ང་ནི་
ཁྱེད་ཀྱི་ལོ་ན་རྒས་པའི་ཡབ་ཆེན་ཡིན”ཞེས་དགའ་སྐྱོ་འདྲེས་མའི་ངང་ནས་
བཤད། ལཱ་པ་ཁང་ཡང་དགའ་སྐྱོ་འདྲེས་མའི་སྒོ་ནས་རྒད་པོ་དང་དམ་པོར་
འཐམས།
ཡིན་ཡང་བདེ་སྐྱིད་ཀྱི་ཚོར་བ་དེ་རོལ་ནས་ཅུང་མ་འགོར་བ་དང་ཡབ་
ཆེན་གྱི་མདུན་ནས་ཚུར་ཡོང་མ་ཐག གློ་བུར་དུ་རྒྱང་རིང་ན་མི་ཞིག་འཚབ་
བེ་འཚུབ་བེ་ངང་ཕྱོགས་དེར་ཡོང་བཞིན་པ་མཐོང་། ཕར་བལྟས་ཙམ་གྱིས་དེ་
ནི་ཁོའི་རྟ་རྒན་དང་ཨཱོ་མ་ཨར་ཡིན་པ་ཤེས་ཤིང་། སྐབས་དེར་ལཱ་པ་ཁང་ནི་
སེམས་ནང་འདྲེ་ཞུགས་པ་ནང་བཞིན་ཡོད་པས་སེམས་ལ་རང་ཉིད་ཀྱི་ལོངས་
སུ་སྤྱོད་འདོད་པའི་དབང་ཆ་དེ་ཅིའི་ཀྱང་སྲུང་ཐུབ་བྱེད་དགོས་འདོད།
ཐག་རིང་གི་སྐྱ་མི་དེས་ཁོ་ཚོར་ལག་བརྡ་བཏང་བ་དང་རི་འདབས་སུ་
ཐོན་པ་ན་རྟ་ལས་བབས་ཏེ་ཡར་རྒྱུགས་ཡོང་བཞིན་པ་མཐོང་། ཁོས་སྐད་ཆེན་
པོས་་ཏོག་ཙམ་སྒུག་དང་། ཁྱེད་ཚོས་ཏོག་ཙམ་སྒུག་དང༌། ཁྱེད་ཚོ་ཁྲམ་པ་དེའི་
གཡོ་འོག་ཏུ་མི་ཚུད་པར་གྱིས་ཤིག ང་ནི་ཨཱོ་མ་ཨར་དངོས་མ་དེ་ཡིན། ངོ་ཚ་
མེད་པ་དེས་ངའི་མིང་གཡོ་སྤྱོད་བྱས་པ་རེད།”ཅེས་བཤད།
དོན་དག་ལ་གློ་བུར་འགྱུར་ལྡོག་ཆེན་པོ་བྱུང་བས་མཐའ་སྐོར་གྱི་མི་ཚང་
མ་ཧ་ལས་ནས་ཧང་སངས་སོང་། རྒན་པོ་ལྷག་པར་དུ་ཡ་མཚར་ནས་ཕར་བལྟ་
ཚུར་བལྟ་བྱེད་པ་ཙམ་ལས་རང་གི་བུ་ངོ་མ་གང་ཡིན་པ་མ་ཤེས། སྐབས་དེར་
ལཱ་པ་ཁང་གིས་ལྷོད་ལྷོད་ཀྱི་ངང་ནས་་གུས་པར་འོས་པའི་གོང་མ། ངའི་སྙིང་
ཉེ་བའི་ཡབ་ཆེན་ལགས། གཞོན་ནུ་དེས་རྫུན་གཏམ་བཞིན་ཡོད། ངས་ཁོ་རང་
ངོ་ཤེས། ཁོའི་མིང་ལ་ལཱ་པ་ཁང་ཟེར། ཡིན་པ་ཡཱ་ལུ་ཧྲན་ཏུའུ་ལེའུ་ཡའི་གྲོང་གི་
བཟོ་པ་ཞིག་རེད། དོན་འདི་འདྲ་བྱུང་བར་ང་སེམས་གཏིང་ནས་སྐྱོ་སོང་། ཁོ་
སྨྱོས་འདུག འུ་ཅག་གིས་ཁོ་ལ་ཁྲིམས་ཆད་མ་བཅད་ན་ཆོག་གམ”ཞེས་བཤད།
ཨཱོ་མ་ཨར་གྱིས་སྐད་ཆ་དེར་ཉན་རྗེས་ཁོང་ཁྲོ་ཆེན་པོ་ལངས་ནས་ལཱ་པ་
ཁང་དང་འཛིང་རེས་བྱེད་རྩིས་བྱས་ཀྱང་མཐའ་འཁོར་གྱི་སྲུང་དམག་གིས་ཁོ་
རང་དམ་པོར་བཟུང་ནས་འགུལ་མི་ཐུབ་པར་བྱས།
རྒྱལ་པོས“ ངོ་མ་དེ་འདྲ་རེད། སྙིང་ཉེ་བའི་བུ་ཆུང༌། མི་ཉམ་ཐག་འདི་
དངོས་ནས་སྨྱོས་འདུག ཁོ་བཀྱིགས་ཏེ་རྔ་མོང་སྟེང་བཞག་ནས་ཁྲིད་ཤོག དེ་
ལྟར་ན་ང་ཚོས་མི་ལས་ངན་འདིར་རོགས་རེ་བྱས་ན་ཆོག”ཅེས་ཟེར།
རྒྱལ་སྲས་ཀྱི་ཁོང་ཁྲོ་ཞི་བ་ཙམ་བྱུང་ནའང་མིག་ཆུ་བཞུར་བཞིན་རྒྱལ་པོ་
ལ“ཨོ། གུས་པར་འོས་པའི་གོང་མ་ལགས། བདག་གི་སེམས་ཀྱིས་ཁྱེད་ནི་ཡབ་
ཆེན་ཡིན་པ་ཚོར་ཐུབ། བདག་གི་བཤད་པ་ཡོད་ཚད་བདེན་དཔང་བྱེད་ཆེད་
ངས་རང་གིས་ཡུམ་ཆེན་ལ་བཅངས་པའི་ལྷག་བསམ་དཀར་པོ་དེ་དཔང་ལ་
བཞག་ནས་མནའ་བསྐྱལ་ཆོག ཁྱེད་ཀྱིས་ང་ལ་ཡིད་ཆེས་ཤིག་བྱེད་རོགས”ཞེས་
བཤད་པ་ན། རྒྱལ་པོས་“ཨེ། སྐྱབས་མགོན་གྱིས་ང་ཚོ་སྐྱོབས་པར་མཁྱེན། ཁོའི་
སྨྱོ་བཤད་ཡང་འགོ་བརྩམས་སོང༌། ཁོ་ལ་འདི་འདྲའི་བསམ་ཚུལ་ཞིག་ཇི་ལྟར་
སྐྱེས་པ་ཡིན་ནམ”ཞེས་བཤད་རྗེས་རང་ཉིད་ལཱ་པ་ཁང་ལ་སྐྱོར་དུ་བཅུག་ནས་
རི་འདབས་སུ་སོང་།
ཁོ་ཚོ་རྟ་མཆོག་ལ་ཞོན་ནས་སྐྱ་མི་མང་པོའི་མདུན་ལ་བུད་དེ་རི་ལུང་
བརྒལ་ནས་རྒྱལ་ཁབ་ལ་ལོག རྒྱལ་སྲས་ལས་ངན་དེའི་ལག་གཉིས་དམ་པོར་
བསྡམས་ནས་རྔ་མོང་གི་རྒྱབ་ལ་བཀྱིགས་ཡོད། ལམ་བར་དུ་སྐྱ་མི་གཉིས་ཀྱིས་
ལྟ་ཞིབ་ནན་མོ་བྱས་ཏེ་སྲུང་ཡོད། རྒྱལ་པོས་བུ་ཆུང་དྲན་དྲགས་པ་དང་ཁོ་
དང་ལྷན་འཛོམས་བྱུང་བར་ཡུན་རིང་ལ་རེ་བསྙེགས་བྱས་ཡོད་པས་ལམ་བར་
དུ་དོན་དག་གི་མགོ་འཇུག་བར་གསུམ་ཚང་མ་རྒྱལ་སྲས་ལ་ཁ་བརྡ་བྱས། རྒྱལ་
སྲས་ཀྱི་བྱད་གཟུགས་དང་སྤྱོད་ལུགས་ཡག་པ་ལ་ཡང་ཡིད་ཚིམ་པ་བྱུང་།
མཐར་རྒྱལ་ཁོངས་ལ་ཐོན་པ་ན་འབངས་མི་སེར་གྱི་དགའ་བསུ་ཆེན་པོ་
ཐོབ་ལ། རྒྱལ་སྲས་ཕྱིར་རྒྱལ་སར་ལོག་པའི་གནས་ཚུལ་དེ་མེ་སྟག་བཞིན་གྲོང་
ཁྱེར་ཡོངས་སུ་མཆེད། ཁོ་ཚོ་བརྒྱུད་སའི་ཧྲང་ལམ་དེ་རུ་འབངས་མི་སེར་གྱིས་
སྡོང་ལོ་དང་མེ་ཏོག་གི་སྒོ་མོ་གཞི་དབྱིབས་ཅན་ཞིག་བསྐྲུན་ཡོད། ཁང་པ་རེ་
རེའི་དྲ་མའི་སྟེང་ཁ་དོག་སྣ་ལྔའི་དར་སྐུད་དཔྱངས་ཡོད་པ་དང༌། སྐད་གསང་
མཐོན་པོས་སྐྱབས་མགོན་དང་ལུང་སྟོན་མཁན་གྱིས་ཁོ་ཚོར་རྒྱལ་སྲས་བྱད་
གཟུགས་བཟང་ཞིང་དཔའ་ཉམས་ལྡན་པ་དེ་འདྲ་ཅིག་ཕུལ་བར་ཆེ་བསྟོད་
བྱེད་བཞིན་ཡོད། རྒྱལ་སྲས་དངོས་མ་ནི་སྡུག་བསྔལ་ཆེན་པོས་མནར་ཡོད།
སྤྱིར་ཡིན་ན་དེ་འདྲའི་བདེ་སྐྱིད་དང་དགའ་བསུ་ནི་ཁོ་ལ་དབང་ཡང་ད་ལྟ་
བཀྱིགས་ནས་བཞག་ཡོད་པ་ལས་ཁོའི་གནས་བབ་ལ་སུས་ཀྱང་ཁ་ཡ་མི་བྱེད།
མི་ཁྲི་སྟོང་མང་པོས་ཨཱོ་མ་ཨར་གྱི་མིང་ནས་ཀི་འབོད་བྱེད་པ་ལས་ཨཱོ་མ་ཨར་
དངོས་མ་དེར་ཁ་ཡ་བྱེད་མཁན་མེད། བཀྱིགས་ནས་ཡོད་པ་དེ་སུ་རེད་ཞེས་
འདྲིམཁན་རེ་བྱུང་ཚེ་དེ་ནི་བཟོ་པ་སྨྱོན་པ་ཞིག་ཡིན་པར་བཤད།
སྐྱ་མི་རུ་ཁག་འདི་ད་ལྟ་དངོས་སུ་ཕོ་བྲང་ལ་འབྱོར། གནས་དེ་རུ་དགའ་
བསུ་བྱེད་པའི་རྣམ་པ་ནི་གྲོང་ཁྱེར་གཞན་དག་ལས་ལྷག་པར་གཟབ་རྒྱས་ཡིན་
ཞིང་། ཚོམས་ཆེན་ནང་དུ་ཁ་དོག་སྣ་ལྔའི་གློག་སྒྲོན་བཀར་ཡོད་པས་ཉིན་མོ་
ཞིག་དང་ཀུན་ནས་མཚུངས། ཕོ་བྲང་ནང་དུ་བཙུན་མོ་བློན་འཁོར་མང་པོའི་
དཀྱིལ་དུ་བཞུགས་ནས་དངོས་སུ་རྒྱལ་པོ་དང་རྒྱལ་སྲས་བསུ་བར་རེ་སྒུག་བྱས་
ཡོད། ཚོམས་ཆེན་གྱི་གཅལ་ལ་ས་གདན་བཏིངས་ཡོད་པ་དང་གྱང་ངོས་སུ་
རྩིག་ཡོལ་སྔོ་སྐྱ་འཐེན་ཡོད། རྩིག་ཡོལ་དེ་དངུལ་གྱི་ལྕགས་ཀྱུ་སྤུས་དག་དེ་དག་
གི་སྟེང་དུ་བཀལ་ཡོད་ལ། དེའི་སྟེང་དུ་གསེར་མདོག་གི་དྲ་བ་དྲ་ཕྱེད་དང་
དར་སྐུད་ཀྱང་འཐེན་ཡོད།
བཙུན་མོས་བུ་ཆུང་བཙས་པ་ནས་བཟུང་དངོས་སུ་མཐོང་མ་མྱོང་ནའང་
རྨི་ལམ་ནང་དུ་ཐེངས་གང་མང་ཞིག་ལ་མཐོང་མྱོང་ཡོད། ད་སྐབས་མོས་ཕོ་
བྲང་གི་ར་སྐོར་ནང་གི་རྟའི་རྨིག་སྒྲ་ཐོས་བྱུང༌། མི་དེ་ཚོའི་གོམ་སྒྲ་དེ་ཐག་ཇེ་
ཉེ་ནས་ཇེ་ཉེར་གྱུར་ཏེ་རིམ་གྱིས་ཚོམས་ཆེན་གྱི་སྒོ་ཡང་ཕྱེས་བྱུང་། མཐོང་
ཡུལ་དུ་ཤར་བ་ནི་རྒྱལ་པོས་རྒྱལ་སྲས་ཁྲིད་དེ་བཙུན་མོའི་གམ་དུ་ཕེབས་ཡོང་
བ་དེ་རེད། རྒྱལ་པོས་བཙུན་མོར་་ངས་ཁྱེད་ཀྱིས་ཉིན་མཚན་ཀུན་ཏུ་དྲན་
བཞིན་པའི་བུ་ཆུང་ཁྲིད་ཡོད།”ཅེས་བཤད་ཀྱང་བཙུན་མོས་ཚིག་མཚམས་
བཅད་ནས་“འདི་ངའི་བུ་ཆུང་མ་རེད། ལུང་སྟོན་མཁན་གྱིས་ང་ལ་རྨི་ལམ་
དུ་བསྟན་པའི་བུ་ཆུང་གི་བྱད་གཟུགས་ནི་འདི་འདྲ་ཅིག་མ་རེད”ཅེས་འུར་
རྒྱལ་པོས་བཙུན་མོ་ལ་རྨོངས་དད་མ་བྱེད་ཞེས་སེམས་གསོ་བྱེད་
བརྒྱབ།
རྩིས་ཀྱི་སྐབས་དེར་ཚོམས་ཆེན་གྱི་སྒོ་གློ་བུར་དུ་ཕྱེས་ནས་ཨཱོ་མ་ཨར་ནང་དུ་
མཆོངས་ཡོང་བ་དང་རྗེས་སུ་སྲུང་དམག་གིས་བདའ་ནས་ཡོང་། རྒྱལ་སྲས་
གསེར་ཁྲིའི་གམ་དུ་འགྱེལ་ཡོང་བ་དང་དབུགས་ལྷེམ་ལྷེམ་གྱིས“ངའི་ཆེས་
བཀུར་བའི་ཡབ་ཆེན་ལགས། ཁྱེད་ཀྱིས་ང་འཆི་རུ་ཆུགས་དང་། ངའི་ངོ་ཚ་
དང་སྡུག་བསྔལ་འདི་འདྲ་བཟོད་བསྲན་བྱེད་དཀའ”ཞེས་ངུ་འབོད་བྱས་པ་ན།
ཚང་མས་སྐད་ཆ་དེར་ཉན་རྗེས་ཡ་མཚན་སྐྱེས་ནས་འཚང་ཁ་ཤིག་ཤིག་གིས་
དེའི་ཕྱོགས་ལ་བལྟས། སྐུ་སྲུང་བ་མྱུར་བར་ཡོང་ནས་ཁོ་འཛིན་རྩིས་བྱས་ཀྱང་
སྐབས་དེར་གསེར་ཁྲིའི་སྟེང་ན་ཨཱོ་མ་ཨར་ལ་མིག་ཅེར་ནས་ཡོད་པའི་བཙུན་
མོས་་སྡོད་དང་དེ་ནི་ངའི་བུ་ཆུང་རེད། ཁོ་རེད། ངའི་དངོས་སུ་མཐོང་མ་མྱོང་
ཡང་ངའི་སེམས་ཀྱིས་ཁོ་ངོ་ཤེས་ཐུབ”ཞེས་དགའ་ཚོར་ཆེན་པོ་སྐྱེས། སྐུ་སྲུང་
དམག་གིས་ཀྱང་སྐབས་དེར་ཁོ་མི་བསྐྱུར་ཐབས་མེད་བྱུང༌། ཡིན་ཡང་རྒྱལ་
པོ་མངོན་པར་ཁྲོས་ནས་སྐུ་སྲུང་ལ་བཀའ་ཕབས་ཏེ་སྨྱོན་པ་དེ་འཛིན་དགོས་
པར་བཤད། ཁོས་རྫིག་ཉམས་ཀྱིས་“ཡོད་ཚད་ངའི་བཤད་པའི་ཆོག སུས་ཀྱང་
བུད་མེད་ཚོའི་རྨི་ལམ་ལ་ཡིད་ཆེས་མི་ཆོག ལཱ་པ་ཁང་ལ་མཛུབ་མོ་བཙུགས་
ཏེ། འདི་ནི་ངའི་བུ་ཆུང་ཡིན། རྒྱུ་མཚན་ཁོས་ང་ལ་གྲོགས་ཨེ་འར་ཧྥེ་པཱ་ཨེ་ཡི་
གྲི་ཆུང་ཁྱེར་ཡོང་བར་མ་ཟད་གྲོགས་པོའི་སྐད་ཆ་ཡང་ཁྱེར་ཡོང་བས་བདེན་
དཔང་དེ་ལྟ་བུ་ནི་རློམ་ཆོག་ཆོག་ཡིན།”ཞེས་བཤད།
ཨཱོ་མ་ཨར་གྱིས་སྐད་གསང་མཐོན་པོས་་དེ་ཁོས་བརྐུས་སོང་བ་རེད། ངའི་
ཁོ་ལ་གནས་ཚུལ་དངོས་བཤད་རྗེས་ཁོས་ང་ལ་རྒྱབ་འགལ་བྱས་པ་རེད།”ཅེས་
བཤད་ཀྱང་རྒྱལ་པོ་ཁོའི་སྐད་ཆ་དེར་ཉན་འདོད་མ་བྱུང་། རྒྱལ་པོས་བྱ་བ་
ཅི་སྒྲུབ་ཀྱང་སྒེར་གཅོད་བྱེད་པས་བཀའ་ཕབས་ནས་ཨཱོ་མ་ཨར་སླར་ཡང་
ཚོམས་ཆེན་ལས་ཕྱིར་བདའ་ལ་རང་ཉིད་ཀྱིས་ལཱ་པ་ཁང་ཁྲིད་ནས་ཁང་པའི་
ནང་དུ་སོང༌། བཙུན་མོས་དོན་དེར་སེམས་ཁུར་ཆེན་པོ་བྱེད་ཀྱིན་ཡོད། ཁོ་མོ་
ཨཱོ་མ་ཨར་རྒྱལ་སྲས་ངོ་མ་ཡིན་པར་ཡིད་ཆེས་བརྟན་པོ་ཡོད་ལ་མོའི་རྨི་ལམ་
ནང་གི་བུ་ཆུང་གི་སྐྱེས་གཟུགས་དང་འདྲ་མཚུངས་ཡིན་ཡང་ད་ལྟ་རྫུན་སྐྱ་
དེས་རྒྱལ་པོའི་ཡིད་སེམས་བཀུག་ཡོད། བཙུན་མོས་སེམས་ལྷོད་ལ་བབས་ནས་
ཐབས་བཀོད་ཞིག་འཐེན་རྒྱུའི་བློ་ཐག་བཅད་དེ་རྒྱལ་པོའི་རང་ཉིད་ཀྱི་བུ་ཆུང་
ངོས་བཟུང་བ་འཆུགས་ཡོད་པའི་དོན་དེ་ཅིས་ཀྱང་གསལ་ཁ་འབྱེད་དགོས་
བསམ། དོན་དེ་བསྒྲུབ་པར་དཀའ་ཁག་ཤིན་ཏུ་ཆེ་ཞིང་། རྒྱུ་མཚན་ནི་གཞན་
མིང་རང་དུ་བརྫུ་མཁན་རྫུན་སྐྱ་དེས་གྲི་ཆུང་དཔང་རྟེན་བྱས་པར་མ་ཟད་ཨཱོ་
མ་ཨར་གྱི་ལོ་རྒྱུས་ཚང་མ་གསལ་པོར་ཤེས་ཡོད་པས་རྒྱལ་སྲས་ལ་བརྫུས་ཀྱང་
ཁོའི་སྐྱོན་ཆ་ཕྱིར་བརྟོལ་དཀའ་བར་འདུག བཙུན་མོས་རྒྱལ་པོ་ཨེ་འར་ཟེ་ལོ་
ཡར་འགྲོ་དུས་ཀྱི་སྐུ་སྲུང་ཚང་མ་བོས་ཡོང་སྟེ་ཁོ་ཚོར་སྐབས་དེའི་དོན་དག་གི་
བརྒྱུད་རིམ་གསལ་པོར་ཐེངས་གཅིག་ལ་བཤད་དུ་བཅུག་རྗེས་ཡང་གཡོག་མོ་
བློ་གཏད་ཆོག་པ་འགའ་དང་མཉམ་དུ་གྲོས་བསྡུར་བྱས་མཐར་གཉེར་བ་བློ་
རིག་ལྡན་པ་དེས་ཐབས་མཆོག་ཅིག་རྙེད། མོས་བཤད་རྒྱུ“གུས་བར་འོས་པའི་
བཙུན་མོ་ལགས། ངའི་གོ་བ་ནོར་མེད་ན་ནི་ཁྱེད་ཀྱིས་རང་གི་བུ་ཡིན་པར་
ཡིད་ཆེས་བྱེད་བཞིན་པ་དེའི་མིང་ལ་ལཱ་པ་ཁང་ཟེར་བའི་བཟོ་པ་སྨྱོན་པ་ཞིག་
ཡིན་ཟེར་རམ”ཞེས་དྲིས་པ་ན། བཙུན་མོས་ཀྱང་“རེད་ཡ། དེ་ལྟར་ཟེར།”ཞེས་
ལན་བཏབ། གཉེར་བས་མུ་མཐུད་དུ་་རྫུན་སྐྱ་དེས་རང་མིང་ཁྱེད་ཀྱི་བུ་ལ་
བཏགས་པ་ཡིན་ནམ། དེ་འདྲ་ཡིན་ཚེ་ངས་ཐབས་མཆོག་ཅིག་བཀོལ་ཏེ་རྫུན་
བཤད་མཁན་བཟུང་ནས་གནས་ཚུལ་དངོས་གསལ་མཐོང་བྱེད་དུ་འཇུག་ཐུབ།
ཐབས་མཆོག་དེ་ངས་ཁྱེད་གཅིག་པུ་ལ་བཤད་ཆོག”ཅེས་བཤད། བཙུན་མོས་
གཉེར་བའི་སྐད་ཆར་ཉན་རྗེས་དགའ་བཞིན་རྒྱལ་པོའི་གམ་དུ་སོང་། བཙུན་
མོ་ནི་བློ་རིག་ལྡན་པའི་བུད་མེད་ཅིག་ཡིན་ལ་རྒྱལ་པོའི་གཤིས་སྤྱོད་ལ་ཡང་
ཆ་རྒྱུས་ཤིན་ཏུ་ཆེ། རྒྱལ་པོའི་བྱ་སྤྱོད་ལ་ཡིད་འཐད་བྱུང་ཁུལ་གྱིས་བུ་ཆུང་དེ་
ཡང་མོའི་བུ་ཡིན་པ་དང་ལེན་བྱས། ཡིན་ཡང་མོ་ལ་ཆ་རྐྱེན་ཞིག་ཡོད་པར་
བཤད། རྒྱལ་པོ་ཡང་གནོང་འགྱོད་སྐྱེས་བཞིན་པའི་སྒང་ཡིན་པས་ཆ་རྐྱེན་
དང་ལེན་བྱས། བཙུན་མོས“ངས་ཁོ་གཉིས་ལ་ལག་རྩལ་འགྲན་དུ་བཅུག་ནས་
སུ་ཞིག་ལ་བློ་རིག་ལྡན་པར་ཚོད་བགམ་བྱེད་དགོས། གལ་ཏེ་བུད་མེད་གཞན་
ཞིག་ཡིན་ཚེ་ཁོ་གཉིས་ལ་རྟ་རྩལ་དང་མདའ་རྩལ། འཛིང་རེས་སོགས་འགྲན་
དུ་འཇུག་སྲིད།འོན་ཀྱང་ངའི་དེ་ལྟར་བྱེད་མི་འདོད། ངས་ཁོ་གཉིས་ལ་ལྭ་རིང་
ཞིག་དང་རྐང་སྣམ་ཞིག་བཟོ་རུ་འཇུག་འདོད། སྐབས་དེར་ང་ཚོའི་སུའི་བཟོས་
པ་མཆོག་ཏུ་གྱུར་པ་ཞིག་ཡིན་པ་ཤེས་ཐུབ”ཅེས་བཤད། རྒྱལ་པོས་སྐད་ཆ་
དེ་དག་ལ་ཉན་རྗེས་བཞད་གད་ཆེན་པོས་“ཧེ་ཧེ། ཁྱེད་ཀྱིས་ཐབས་བཀོད་དེ་
འདྲ་ཞིག་འཐེན་ནས་ངའི་བུ་ཆུང་བཟོ་བ་སྨྱོན་པ་དེ་དང་མཉམ་དུ་ལག་རྩལ་
འགྲན་དུ་འཇུག་བསམ་མམ། མི་ཆོག དེ་མི་ཆོག”ཅེས་བཤད་ཀྱང་བཙུན་མོར་
ཁས་ལེན་སྔར་ནས་བྱས་ཟིན་པས་ཁོས་ཡང་བུ་ཆུང་ལ་བཙུན་མོའི་བསམ་ཚུལ་
དེ་བཤད་ནས་ཡིད་འཐད་བྱུང་བར་རེ་བ་བྱས། ལཱ་པ་ཁང་གི་དེར་ཉན་རྗེས་
སེམས་ནས་དགའ་བཞིན། ཁོས་བསམ་པར་དོན་དེས་ང་ལ་དཀའ་ཁག་བཟོ་མི་
ཐུབ་པས་བཙུན་མོ་ཡང་རང་ཕྱོགས་ལ་སེམས་འཁོར་ཐུབ་པར་སྙམ།
དེ་ནས་ཁང་པ་གཉིས་གྲ་སྒྲིག་བྱས་ནས་བཟོ་པ་དང་རྒྱལ་སྲས་གཉིས་དེ་
རུ་ལག་རྩལ་འགྲན་དུ་བཅུགའཁོར་གཡོག་ཚོས་ཁོ་གཉིས་ལ་རེ་སྣ་གཅིག་དང་
ཁེ་གྲི། ཁབ་སྐུད་སོགས་བསྐྱལ་ཡོང་། རྒྱལ་པོས་རང་གི་བུ་ཆུང་གིས་ལྭ་རིང་ཇི་
འདྲ་ཞིག་བཟོ་བར་སེམས་ཁུར་བྱས་ནས་བསྡད། བཙུན་མོས་ཀྱང་རང་ཉིད་
ཀྱི་ཐབས་ཇུས་དེ་ལེགས་འགྲུབ་བྱུང་མིན་ལ་སེམས་ཁུར་བྱེད་བཞིན་བསྡད།
ཁོ་གཉིས་ལ་ཉིན་གཉིས་ཀྱི་དུས་ཚོད་བྱིན་པ་དང་ཉིན་གསུམ་པར་སླེབས་པ་
ན་གཡོག་ཚོས་ཁོ་གཉིས་ཀྱིས་བཟོས་ཟིན་པའི་ལྭ་རིང་ཁྱེར་ནས་ཡོང་བ་དང་
ཆབས་ཅིག་ལྭ་བཟོ་མཁན་ཡང་ཁྲིད་ནས་ཡོང་། ལཱ་པ་ཁང་དགའ་མགུ་ཡིད་
ཚིམ་གྱི་སྒོ་ནས་ལྭ་རིང་རྒྱལ་པོ་དང་བཙུན་མོ་གཉིས་ལ་སྟོན་བཞིན་་ཡབ་ཆེན་
ལགས་གཟིགས་དང་། གུས་པར་འོས་པའི་ཡུམ་ཆེན་ལགས། འདི་ནི་བཟོ་རྩལ་
ཆེས་བཟང་བའི་ལྭ་རིང་ཞིག་མ་ཡིན་ནམ། ངའི་བསམ་ན་ཕོ་བྲང་ནང་གི་ཆེས་
མཆོག་ཏུ་གྱུར་པའི་བཟོ་པས་ཀྱང་འདི་འདྲའི་ལྭ་རིང་ཞིག་བཟོ་ཐུབ་པའི་ངེས་
པ་མེད།”ཅེས་ཆིག་ལབ་བརྒྱབ། བཙུན་མོ་འཛུམ་བཞིན་ཨཱོ་མ་ཨར་ལ་ཕྱོགས་
ནས་་ངའི་བུ་ཆུང་ཁྱོད་ཀྱིས་ལྭ་རིང་བཟོས་པ་ཇི་འདྲ་རེད།”ཅེས་དྲིས་པ་ན།
ཨཱོ་མ་ཨར་ཡི་མ་རངས་པའི་ཚུལ་གྱིས་ཁེ་གྲི་སར་གཡུགས་ནས“ངའི་སློབ་
མྱོང་བ་ནི་རྟ་རྩལ་འགྲན་རྒྱུག་དང་གྲི་རྩེད་བྱེད་པ། ལག་འཛིང་བྱེད་པ་བཅས་
ཡིན་པ་ལས་འཚེམ་ལས་བྱེད་རྒྱུ་མིན། ཁའེ་ལོ་ཙུང་ཏུའུ་ཨེ་འར་ཧྥེ་པཱ་ཨེ་ཡིས་
གསོས་པའི་བུ་ཆུང་གིས་དེ་འདྲའི་ལས་ཀ་ག་ལ་བྱེད་ཤེས།”ཞེས་བཤད་པ་ན།
བཙུན་མོས་“ཨོ། ཁྱོད་ནི་ངའི་བུ་ཆུང་ངོ་མ་ཡིན། ཚུར་ངའི་པང་ལ་ཤོག་དང་
ངའི་གཅེས་ཕྲུག”ཅེས་བཤད་རྗེས་ཡང་རྒྱལ་པོའི་ཕྱོགས་ལ་འཁོར་ནས“རྒྱལ་
པོ་ལགས་། ངའི་དེ་འདྲའི་ཐབས་ཇུས་བཀོལ་བར་ཁྱེད་ཀྱིས་བཟོད་སྒོམ་ཞིག་
བྱེད་རོགས། ཁྱེད་ཀྱིས་ད་དུང་སུ་རྒྱལ་སྲས་དང་སུ་བཟོ་བ་ཡིན་པར་མི་ཤེས་
ཁྱེད་ཀྱི་བུ་ཆུང་གིས་ལྭ་རིང་སྤུས་དག་ཞིག་བཟོས་ཡོང་བ་བདེན་པ་
སམ།
ཡིན། ཡིན་ཡང་ཁོས་ལག་རྩལ་དེ་འདྲ་དགེ་རྒན་སུ་ཞིག་གི་གམ་དུ་བསླབ་པ་
ཡིན་ནམ”ཞེས་བཤད། རྒྱལ་པོས་དེ་རུ་ཅི་བྱེད་འདི་བྱེད་མི་ཤེས་པར་བཙུན་
མོ་ལ་བལྟ་ཙམ་དང་ལཱ་པ་ཁང་ལ་བལྟ་ཙམ་གྱིས“བདེན་དཔང་འདི་གཅིག་
པུའི་མི་ཆོག ང་ལ་ཐབས་ཤིག་ཡོད། དེས་ང་གཡོ་འོག་དུ་ཚུད་ཡོད་མེད་ཁྱོད་
ཚོ་ལ་ཤེས་སུ་འཇུག་ཐུབ།”ཅེས་བཤད་རྗེས་མི་མངགས་ནས་ཁོའི་རྟ་མཆོག་
མགྱོགས་ཤེས་ཁྲིད་ཡོང་སྟེ་དེ་ལ་ཞོན་ནས་གྲོང་ཁྱེར་དང་ཐག་མི་རིང་སར་
ཡོད་པའི་ནགས་ཚལ་དེར་བྱ་འཕུར་བ་ལྟར་སོང་། བཤད་རྒྱུན་ལྟར་ན་གནས་
དེ་རུ་ལྷ་མོ་གཤིས་འཇམ་ཞིག་གནས་ཡོད་པ་དང་མིང་ལ་ཨཱ་ཏོ་ཁྲ་ཐི་ཟེར་
བ་དང་མོས་རྒྱུན་དུ་བྱ་ཐབས་བྲལ་བའི་རྒྱལ་པོར་བློ་སྒོ་འབྱེད་སྲིད། རྒྱལ་པོ་
ནགས་ཚལ་དེའི་དཀྱིལ་དུ་སོང་ནས་སྐད་གསང་མཐོན་པོས་་གལ་ཏེ་ཁྱེད་ཀྱིས་
ངའི་མེས་པོ་དག་དཀའ་ཁག་ལ་ཕྲད་དུས་རོགས་སྐྱོར་བྱས་པ་ཡིན་ན་ད་ལྟ་
ངའི་རེ་བའང་སྐོང་བར་མཁྱེན།”ཞེས་ཞུས། ཁོས་དེ་ལྟར་བཤད་མ་ཐག་གསོམ་
སྡོང་གཅིག་ཁ་གས་ཏེ་བར་སྲུབས་ནས་མགོ་ལ་སེང་རས་གྱོན་པ་ལུས་ལ་སྨད་
གཡོགས་དཀར་པོ་གྱོན་པའི་ལྷ་མོ་ཞིག་མངོན་བྱུང༌། “རྒྱལ་པོ་སཱ་ཨོ་ཏུ་ཁྱེད་
ཀྱིས་ང་བཙལ་དོན་ཅི་ཡིན་ངས་ཤེས་ཡོད། ཁྱེད་ཀྱི་རེ་བ་ལུགས་དང་མཐུན།
ངས་ཁྱེད་ལ་རོགས་བྱེད་ངེས་ཡིན། སྒམ་ཆུང་འདི་གཉིས་ཁྱེད་ཀྱིས་ཁྱེར་སོང་
ནས་གཞོན་ནུ་དེ་གཉིས་ལ་འདེམས་སུ་ཆུགས་དང་རྒྱལ་སྲས་ངོ་མས་གདམ་ན་
འཕྱུག་མི་སྲིད”ཅེས་བཤད་རྗེས་ལྷ་མོ་དེ་གར་སོང་ཆ་མེད་དུ་སོང༌། རྒྱལ་པོས་
བ་སོ་དང་གསེར། མུ་ཏིག་སོགས་ཀྱི་ཕྲ་ཡིས་བརྒྱན་པའི་སྒམ་ཆུང་དེའི་ཁ་ཕྱེས་
ནས་བལྟ་འདོད་ཀྱང་ཁ་འབྱེད་མ་ཐུབ་པར་སྒམ་ཆུང་གཅིག་གི་སྟེང་ཏུ་རྡོ་རྗེ་
ཕ་ལམ་གྱིས་“སྙན་གྲགས་དང་དད་མོས”ཞེས་བྲིས་ཡོད་པ་དང་། གཅིག་ཤོས་
ཀྱི་སྟེང་ཏུ“བདེ་སྐྱིད་དང་ལོངས་སྤྱོད”ཅེས་བྲིས་ཡོད་པ་དེར་བལྟས། རྒྱལ་པོ་
ཕྱིར་ཕོ་བྲང་ལ་ཡོང་ནས་ལྷ་མོའི་བཤད་པའི་སྐད་ཆ་བཙུན་མོར་བཤད་པས་
བཙུན་མོ་ཡང་སེམས་ལ་རེ་བའི་ཁེངས་ནས་བསྡད། མོས་རང་ཉིད་ཀྱི་བུ་ཆུང་
གིས་རྒྱལ་རྒྱུད་ཀྱི་ཐོབ་ཐང་མཚོན་པའི་སྒམ་ཆུང་དེ་འདེམས་པར་ཡིད་ཆེས་
བྱེད་བཞིན་ཡོད། གསེར་ཁྲིའི་མདུན་དུ་ཅོག་ཙེ་གཉིས་བསྒྲིགས་ནས་རྒྱལ་པོས་
སྒམ་ཆུང་གཉིས་དེའི་སྟེང་བཞག དེ་ནས་རྒྱལ་པོས་ལག་བརྡ་ཞིག་བསྟན་པ་
ན་འཁོར་གཡོག་ཚོས་ཚོམས་ཆེན་གྱི་སྒོ་ཕྱེས། རྒྱན་གོས་སྤྲོས་པའི་ཝང་གུང་སྐུ་
དྲག་སྐོར་ཞིག་ནང་དུ་སླེབས་ནས་འབོལ་གདན་སྟེང་དུ་བཞུགས། དེ་ནས་རྒྱལ་
པོས་ཀྱང་ལག་བརྡ་ཞིག་བསྟན་པ་ན་འཁོར་གཡོག་ཚོས་ལཱ་པ་ཁང་ནང་ལ་
ཁྲིད་ནས་ཡོང་། ཁོས་ང་རྒྱལ་གྱི་གོམས་སྟབས་ལེན་ཞོར་ཚོམས་ཆེན་གྱི་ནང་དུ་
སླེབས། གསེར་ཁྲིའི་མདུན་དུ་གུས་ཚུལ་གྱིས་མར་སྒུར་ནས“ཡབ་ཆེན་ལགས།
ཁྱེད་ལ་དོན་ཅི་ཞིག་ཡོད”ཅེས་དྲིས། རྒྱལ་པོ་ཁྲི་ལས་ཡར་ལངས་སྟེ། “བུ་ཆུང་།
དེ་རིང་ད་དུང་ཁྱེད་རྒྱལ་སྲས་ཡིན་པར་དོགས་པ་ཟ་མཁན་ཡོད་པ་རེད། སྒམ་
ཆུང་འདི་གཉིས་ཀྱི་གཅིག་གིས་ཁྱེད་ཀྱི་ཐོབ་ཐང་གསལ་འབྱེད་བྱེད་ཐུབ། ཁྱེད་
ཀྱིས་གདམས་གསེས་བྱས་དང་ང་ཁྱོད་ལ་ཡིད་ཆེས་ཡོད།”ཅེས་བཤད།
ལཱ་པ་ཁང་སྒམ་ཆུང་གི་མདུན་དུ་སོང་ནས་ཁོས་བསམ་གཞིག་ཡུན་རིང་
བཏང་རྗེས་“གུས་པར་འོས་པའི་ཡབ་ཆེན་ལགས། འཇིག་རྟེན་སྟེང་ཁྱེད་ཀྱི་
བུ་ཡིན་པའི་སྐྱིད་ཅིག་གང་ན་ཡོད། རྒྱུ་ནོར་ལོངས་སྤྱོད་ཅི་ཡིན་ཀྱང་ཁྱེད་ཀྱི་
བཀའ་དྲིན་ལ་མི་དོ། ངས་་བདེ་སྐྱིད་དང་ལོངས་སྤྱོད་བྲིས་ཡོད་པའི་སྒམ་ཆུང་
འདི་བདམས་པ་ཡིན།”ཞེས་བཤད། དེར་མཐུད་ནས་ཨཱོ་མ་ཨར་ནང་དུ་ཁྲིད་
ནས་ཡོང་། ཁོའི་སྡུག་མདོག་གི་རྣམ་པ་དེ་མཐོང་ཚེ་ཚང་མས་སེམས་ཁུར་
བྱེད་ཀྱིན་ཡོད། ཁོས་གུས་པའི་ངང་རྒྱལ་པོ་ལ་བཀའ་ཅི་ཡོད་དྲིས་པ་ན་རྒྱལ་
པོས་ཀྱང་སྒམ་ཆུང་གཉིས་ལས་གཅིག་འདེམས་སུ་བཅུག ཨཱོ་མ་ཨར་སྒམ་
ཆུང་གཉིས་ཀྱི་གམ་དུ་བཅར་ནས་སྟེང་གི་ཡི་གེ་ལ་བལྟ་ཞོར“ཉེ་སྔོན་བྱུང་
བའི་དོན་དེ་དག་ལས་ངས་གནས་ལུགས་ཤིག་རྟོགས་པ་ནི་བདེ་སྐྱིད་ལ་རྔམ་
མི་ཉན་པ་དང་རྒྱུ་ནོར་ལ་ཡུན་མི་རིང་བས་དཔའ་བོའི་སེམས་སུ་ནམ་ཡང་
ཉམས་པ་མེད་པ་ནི་སྙན་གྲགས་ཡིན་པ་ཤེས། དད་མོས་ནི་འོད་འཚེར་བའི་
སྐར་མ་དང་འདྲ་བར་བདེ་སྐྱིད་དང་མཉམ་དུ་ཉམས་མི་སྲིད། ང་རྒྱལ་སྲས་ཀྱི་
ཁྲི་ལ་འདུག་ཐུབ་ཀྱང་ཆོག མ་ཐུབ་ཀྱང་ཆོག གང་ལྟར་ངས་“སྙན་གྲགས་དང་
དད་མོས”ཞེས་བྲིས་ཡོད་པའི་སྒམ་ཆུང་འདི་བདམས་པ་ཡིན”ཞེས་བཤད།
གཞོན་ནུ་གཉིས་ལ་རང་ཉིད་ཀྱིས་བདམས་པའི་སྒམ་ཆུང་སྟེང་ལག་པ་བཞག་
ནས་འདུག་ཏུ་བཅུག
རྒྱལ་པོས་མི་མངགས་ནས་མེ་ཅ“ཙི་མོ་ཙི་མོའི ”་དགེ་ཆུ་སྡེར་གང་ཁྱེར་
ཡོང་དུ་བཅུག་ནས་ལག་པ་གཙང་བཀྲུ་བྱས་པ་དང་། ཤར་ཕྱོགས་སུ་པུས་
བཙུགས་ནས་གསོལ་བ་འདེབས་ཞོར་་མེས་པོ་དག་གི་ལྷ་དཀོན་མཆོག ལོ་ངོ་
ཁྲི་སྟོང་མང་པོའི་རིང་ལ་ཁྱེད་ཀྱིས་ངེད་ཅག་སྐྱབས་འོག་ཏུ་བཟུང་བས་ངེད་
ཁྱིམ་རྒྱུད་འདི་སྐྱོན་གྱིས་མ་གོས་པ་ཅིག་བྱུང་ཡོད། ང་ཚོས་ཡང་གཏན་ནས་མི་
ངན་ཞབས་འདྲེན་ཞིག་ལ་ཨཱ་པ་ཞེ་ཏུན་ཞེས་པའི་མཚན་སྙན་འདིར་འབག་
བཙོག་བཟོ་རུ་འཇུག་མི་སྲིད། ད་ནི་ཚོད་བགམ་བྱེད་པའི་དཀའ་གནད་ཀྱི་
དུས་ལ་སླེབས་ཡོད་པས་ཁྱེད་ཀྱིས་ངའི་བུ་ཆུང་ངོ་མ་དེ་སྐྱབས་འོག་ཏུ་འཛིན་
དགོས།”ཞེས་བཤད།
དེར་མཐུད་རྒྱལ་པོ་ཡར་ལངས་ནས་གསེར་ཁྲིར་བཞུགས་པ་དང་། དེར་
འདུས་པའི་མི་ཚང་མར་བློ་འཚུབ་ཆེན་པོ་ལངས་ཀྱིན་ཡོད། ཚོམས་ཆེན་ནང་
དལ་ཅག་གེར་བསྡད་ཡོད། སྐབས་དེར་རྒྱལ་པོས་་སྒམ་ཆུང་གི་ཁ་ཕྱེས་དང་
”ཞེས་བཤད་རྗེས་ཡ་མཚར་བ་ཞིག་ནི་སྔོན་ཁ་འབྱེད་མི་ཐུབ་པའི་སྒམ་ཆུང་
དེ་ད་ལྟ་རང་འགུལ་གྱིས་ཁ་ཕྱེས་སོང་།ཨཱོ་མ་འར་གྱིས་བདམས་པའི་སྒམ་ཆུང་
ནང་དུ་ངང་ཁུལ་གྱིས་བཟོས་པའི་འབོལ་གདན་ཞིག་གི་སྟེང་རྒྱལ་པོའི་ཅོད་
པན་ཆུང་ཆུང་ཞིག་དང་ཕྱག་མཚན་ཆུང་ཆུང་ཞིག་བཞག་ཡོད། ལཱ་པ་ཁང་གི་
སྒམ་ཆུང་ནང་དུ་ཁབ་ཅིག་དང་སྐུད་པ་དཀྲིས་མ་ཞིག་ཡོད།
རྒྱལ་པོའི་བཀའ་ལྟར་ཁོ་གཉིས་ཀྱིས་སྒམ་ཆུང་རྒྱལ་པོར་བསྟན། ཡ་མཚན་
སྐྱེ་དགོས་པ་ཞིག་ལ་ངང་ཁུལ་གྱིས་བཟོས་པའི་འབོལ་གདན་སྟེང་གི་རྒྱལ་
པོའི་ཅོད་པན་དེ་ལག་དུ་བཟུང་ཚེ་ཇེ་ཆེ་ནས་ཇེ་ཆེར་སོང་། མཐར་རྒྱལ་པོའི་
ཅོད་པན་དངོས་མ་ཞིག་དུ་གྱུར། རྒྱལ་པོས་ཅོད་པན་དེ་ཨཱོ་མ་འར་གྱི་མགོ་ལ་
བསྐོན་ཏེ་དཔྲལ་བའི་སྟེང་འོ་ཞིག་བྱས་རྗེས་གཡོན་ཕྱོགས་སུ་འདུག་དུ་བཅུག
བལྟས་ཡོང་ན་ཁྱོད་ཀྱིས་མི་མཐུད་དུ་འཚེམ་ལས་བྱེད་དགོས་པ་རེད། ཁྱོད་
གུ་ཡངས་སུ་གཏོང་མི་འོས་ཀྱང་མི་ཞིག་གི་ཁ་ངོར་བསམ་ནས་ཚེ་ཐར་ལ་
བཏང་ཆོག ཡིན་ཡང་བཤད་རྒྱུ་ཅིག་ནི་ཁྱོད་མྱུར་བ་མྱུར་དུ་ངེད་ཀྱི་རྒྱལ་ཁབ་
ནས་ཕྱིར་སོང་།”ཞེས་བཤད། ལྐོག་གཡོ་ཕྱིར་མངོན་པའི་ལཱ་པ་ཁང་གནོངས་
འགྱོད་ཆེན་པོ་སྐྱེས་ནས་སྐད་ཆ་ཚིག་གཅིག་ཀྱང་བཤད་མ་ཕོད། མཐར་རྒྱལ་
སྲས་ཀྱི་མདུན་དུ་པུས་མོ་ས་ལ་བཙུགས་ནས་མིག་ཆུ་འདོན་ཞོར“རྒྱལ་སྲས་
ལགས། ཁྱེད་ཀྱིས་ང་ལ་བཟོད་སྒོམ་གནོང་རོགས།”ཞེས་ངུ་འབོད་བྱས། རྒྱལ་
སྲས་ཀྱིས་་གྲོགས་ལ་བློ་དཀར་བ་དང་དགྲ་ལ་གུ་ཡངས་གཏོང་བ་ནི་ཨཱ་པ་ཞེ་
ཏུན་རྒྱལ་རྒྱུད་ཀྱི་བླ་ན་མཐོ་བའི་ལེགས་བཤད་ཅིག་ཡིན།”ཞེས་བཤད་ཞོར་
ལཱ་པ་ཁང་སྐྱོར་ནས་ཡར་ལ་ལངས་དུ་བཅུག་སྟེ“སེམས་བདེ་མོར་སོང་དང་
ཆོག”ཅེས་བཤད།
རྒྱལ་པོས་“ཨོ་ཁྱེད་ནི་ངའི་བུ་ཆུང་ཡིན།”ཞེས་ཨཱོ་མ་འར་དང་ཁོ་གཉིས་
དམ་པོར་འཐམས། སྐབས་དེར་བློན་འཁོར་ཚང་མས་ཀྱང་“རྒྱལ་སྲས་ངོ་མར་
དགའ་བསུ་ཞུ། རྒྱལ་སྲས་ངོ་མ་ཁྲི་ལོ་ཤོག”ཅེས་དགའ་འབོད་བྱས། དགའ་
འབོད་དང་དགོད་སྒྲ་དེའི་ཁྲོད་ལཱ་པ་ཁང་ཁ་རོག་གེར་ཚོམས་ཆེན་གྱི་ཕྱིར་
བུད་ཅིང་རང་ཉིད་ཀྱི་རྟ་རྒན་ལ་ཞོན་ནས་མཁར་སྒོར་བུད་དེ་ཕ་ཡུལ་ཡཱ་ལུ་
ཧྲན་ཏུག་ལེ་ཡའི་ཕྱོགས་སུ་སོང་། ཁོ་རང་རྒྱལ་སྲས་བྱས་པའི་ལོ་རྒྱུས་ནི་རྨི་
ལམ་ཞིག་དང་འདྲ་ལ། ཡིན་ཡང་མུ་ཏིག་དང་རྡོ་རྗེ་ཕ་ལམ་གྱི་ཕྲས་བརྒྱན་
པའི་སྒམ་ཆུང་དེས་ཁོ་ལ་དེ་ཡོད་ཚད་རྨི་ལམ་མིན་པའི་གསལ་བརྡ་རྒྱག་
བཞིན་མཆིས།
མཐར་ཁོ་རང་ཉིད་ཀྱི་ཕ་ཡུལ་ཡཱ་ལུ་ཧྲན་ཏུག་ལེ་ཡ་རུ་འབྱོར་ལ་དགེ་རྒན་
གྱི་འདུག་ཁང་མདུན་དུ་ཡོང་། དགེ་རྒན་གྱིས་དང་ཐོག་ཁོ་ངོ་མ་ཤེས་པར་
གུས་གུས་ཞུམ་ཞུམ་གྱིས་སྲི་ཞུ་ཅི་ཞིག་བསྒྲུབ་དགོས་པར་དྲིས། འོན་ཀྱང་ཞིབ་
བལྟ་ཞིག་བྱས་རྗེས་ལཱ་པ་ཁང་ཡིན་པར་ངོ་ཤེས་ཏེ་ལས་རོགས་དང་སློབ་ཕྲུག་
ཚོ་བོས་ཡོང་། དེ་ཚོས་ལཱ་པ་ཁང་མཐོང་མ་ཐག་ཁོང་ཁྲོ་ཆེན་པོས་དབུར་ཏི་
དང་ཤིང་གི་ཁྲེ་ཙེ། ཁེ་གྲི་སོགས་བཟུང་ནས་ཁོ་ལ་གཅར་རྡུང་དྲགས་པོ་བྱས་
ཤིང་ལཱ་པ་ཁངགི་ལུས་པོ་རྨས་སྐྱོན་གྱིས་ཁེངས་ཡོད་ལ་ལུས་ཀྱི་ལྭ་ཡང་ཧྲུལ་དུ་
བཅུག་ཡོད། ཁོས་རྣ་བར་ཐོས་ཐུབ་པ་ནི་དགེ་རྒན་གྱི་སྐད་ཆ་“རྒྱན་གོས་དེ་
མ་བརྐུས་ན་འོས”ཞེས་སྐྱོན་བརྗོད་བྱེད་པ་དེ་ཡིན། ལཱ་པ་ཁང་གིས་ཡང་དང་
བསྐྱར་དུ་ཁོ་ནི་སྐྱོན་ངོས་ལེན་དང་སྐྱིན་ཚབ་སྤྲོད་དུ་ཡོང་བ་ཡིན་ཞེས་བཤད་
ཀྱང་ཡིད་ཆེས་བྱེད་མཁན་མ་བྱུང་བར་ཕྱིར་ཕུད།
སེམས་ཕམ་པའི་ལཱ་པ་ཁང་རྟ་རྒན་ལ་ཞོན་ནས་མགྲོན་ཁང་ཆུང་ཆུང་
ཞིག་ཏུ་སླེབས། ངལ་དུབ་ཀྱི་ངང་རྨས་སྐྱོན་ཀྱིས་གང་བའི་མགོ་བོ་ལྗིད་ཏིག་
ཏིག་གིས་མལ་ཁྲིའི་སྟེང་བཞག་ནས་བསྡད། ཡིད་ལ་འཇིག་རྟེན་སྟེང་གི་དཀའ་
སྡུག་སྣ་ཚོགས་དང་རྒྱུ་ནོར་གྱི་ཐོབ་ཤོར་དྲན་པས། དུས་དེ་ནས་བཟུང་རྒྱུ་ནོར་
དང་ཁེ་གྲགས་ལ་མི་རྔམ་པར་གཞུང་དྲང་ཕལ་བ་ཅིག་བྱེད་པའི་སེམས་ཐག་
བཅད་རྗེས་གཉིད་སྐྱིད་པོ་ཞིག་ཁུགས་སོང་།
ཕྱི་ཉིན་ཁོས་སྒམ་ཆུང་དེ་རིན་གོང་མཐོན་པོས་བཙོངས་ཤིང་། དེ་ལས་
ཐོབ་པའི་སྒོར་མོ་རྣམས་ཀྱིས་ཁང་པ་ཉོས་ཤིང་བཟོ་ཁང་ཞིག་ཕྱེས། བཟོ་ཁང་
གི་ཁ་བྱང་ལ“ལཱ་པ་ཁང་གི་བཟོ་ཁང་”ཞེས་བཏགས།
ལས་ཀ་འགོ་བརྩམས་བྱུང༌། ལཱ་པ་ཁང་གིས་སྔར་གྱི་སྒམ་ཆུང་ནང་གི་ཁབ་
དང་སྐུད་པ་བཀོལ་ནས་དགེ་རྒན་གྱིས་ཐེར་ཚལ་སྦལ་ཚལ་དུ་དབྲལ་ནས་ཐེལ་
ཡོད་པའི་ལྭ་བ་དེ་འཚེམ་བཟོ་བྱས།ཡ་མཚར་བའི་གནས་ཚུལ་ཞིག་ནི་ཁབ་དེ་
ལྭ་བའི་སྟེང་བཙུགས་པ་ན་རང་འགུལ་གྱིས་འཚེམ་བཟོ་བྱེད་འགོ་བརྩམས་
ཤིང༌། འཚེམ་བཟོ་བྱས་པ་ཞིབ་ཚགས་ལྡན་ལ་གྲལ་དག་པ་ཞིག་བྱུང་། ལཱ་པ་
ཁང་གི་ལག་རྩལ་ཆེས་བཟང་བའི་སྐབས་སུའང་དེ་འདྲ་ཅིག་བཟོ་དཀའ་བར་
འདུག ཅུང་མ་འགོར་བར་སྐུད་པ་དེ་ཡང་བཀོལ་མི་ཚར་བ་ཅིག་ཡིན་པ་ཤེས།
དེ་ནས་རིམ་གྱིས་མགྲོན་པོ་མང་པོས་འཚིང་ཁ་ཤིག་ཤིག་གིས་འཚེམ་བཟོ་
བྱེད་དུ་ཡོང་ལ་མ་འགྱིངས་པར་ལཱ་པ་ཁང་ཕྱི་ནང་ཀུན་ལ་གྲགས་པའི་བཟོ་
པ་ཞིག་ཏུ་གྱུར། ཁོས་རས་བཅད་རྗེས་ཁབ་གཅིག་བླངས་ན་རང་འགུལ་གྱིས་
འཚེམ་བཟོ་བྱས་ནས་འགྲུབ་རག་བར་ཏུ་མཚམས་འཇོག་མི་སྲིད་པ་རེད། དེ་
བས་གྲོང་ཁྱེར་གྱི་མི་ཚང་མ་ལཱ་པ་ཁང་གི་བཟོ་ཁང་ལ་ཡོང་སྲིད། རྒྱུ་མཚན་ནི་
ཁོས་བཟོས་པའི་ལྭ་བ་དག་གི་སྤུས་ཀ་བཟང་བར་མ་ཟད་རིན་གོང་ཡང་ཤིན་
ཏུ་བདེ། ཡཱ་ལུ་ཧྲན་ཏུག་ལེ་ཡའི་མི་རྣམས་ཡ་མཚན་སྐྱེས་ས་ཞིག་ཡོད་པ་ནི་ཁོ་
ལ་ལས་རོགས་གཅིག་ཀྱང་མེད་ནའང་ལས་ཀ་དེ་འདྲ་མང་པོ་དུས་ཐུང་ངུའི་
ནང་ཚར་སྲིད་པ་དེ་རེད།ལཱ་པ་ཁང་གིས་དོན་དེར་བཤད་རྒྱུ་ཅི་ཡང་མེད་པར་
རང་ཉིད་གཅིག་པུའི་བཟོ་བྱེད་སྲིད།
སྒམ་ཆུང་སྟེང་བྲིས་པའི“བདེ་སྐྱིད་དང་ལོངས་སྤྱོད”ཅེས་པ་ད་ལྟ་དངོས་
སུ་མངོན་འགྱུར་བྱུང་ཡོད་དེ། སྐབས་རེར་ཁོས་གཞན་གྱིས་“ལོ་ན་ཆུང་བའི་
རྒྱལ་པོ་ཨཱོ་མ་འར་ནི་མི་དམངས་ཀྱིས་བཀུར་འོས་པའི་རྒྱལ་པོ་ཅིག་རེད།”ཅེས་
གཟེངས་བསྟོད་ཆེན་པོ་བྱེད་བཞིན་པ་གོ་བྱུང་། སྔོན་ཆད་རྒྱལ་སྲས་སུ་རྫུས་
མྱོང་བའི་བཟོ་པ་དེས་ད་ལྟར་བསམ་པ་ནི་རང་ཉིད་བཟོ་པ་བྱས་པ་འགྲིག་
ཡོད་ལ་རྒྱུ་མཚན་ནི་སྙན་གྲགས་དང་དད་མོས་ལ་འགྲོགས་པ་དེ་ནི་ཉེན་ཁ་
ཡིན་པ་ཤེས།
ལཱ་པ་ཁང་ལ་ཡུལ་མི་སྤུན་ཟླ་ཚོས་དགའ་བསུ་ཆེན་པོ་ཐོབ་སྟེ་བདེ་སྐྱིད་
ཀྱི་འཚོ་བ་རོལ་ནས་བསྡད་ཡོད། གལ་ཏེ་ཁབ་དེའི་ནུས་མཐུ་ལ་ཟད་པ་མེད་
ཚེ། ཁོས་དེ་རིང་ཡང་ལྷ་མོ་ཨཱ་ཏོ་ཁྲ་ཐི་ཡི་མཛད་མཐའ་མེད་པའི་སྐུད་པ་དེ་
བཀོལ་ནས་མི་དམངས་ཀྱི་ཆེད་དུ་ལྭ་བ་འཚེམ་བཞིན་ཡོད་དོ། །

ངང་རྫི་བུ་མོ།

ཀི་ལིན་སྤུན་ཟླས་བརྩམས། མཚོ་སྐྱིད་རྡོ་རྗེས་བསྒྱུར།
སྔོན་ཆད་ས་ཆ་ཞིག་ན་རྒྱལ་མོ་ཞིག་ཡོད་ལ། མོའི་ཁྱོ་ཀ་སྔ་མོ་ནས་ཚེ་ལས་
འདས་པ་དང་། མོར་བུ་མོ་ཞིག་ཡོད་པ་ཧ་ཅང་མཛེས་མ་ཞིག་ཡིན། བུ་མོ་དེ་
ནར་སོན་རྗེས་ཐག་རིང་གི་རྒྱལ་སྲས་ཤིག་ལ་མནའ་མར་བྱིན་ཅིང༌། གཉེན་
སྟོན་གྱི་དུས་ཚོད་ཐོན་ལ་ཉེ་བས་བུ་མོ་རྒྱུས་མེད་གྱི་ཡུལ་དུ་སོང་ནས་འཚོ་བ་
རོལ་དགོས་བྱུང་།
བུ་མོ་གནས་ལ་འགྲོ་ཁར་རྒྱལ་མོས་བུ་མོའི་རྡོག་ཁྲེས་ཀྱི་ནང་དུ་སྤུས་དག་
པའི་མཁོ་ཆས་དང་རྒྱན་ཆ། གསེར་དང་དངུལ། བཏུང་སྣོད་དང་སྡེར་མ། རིན་
པོ་ཆེ་ལ་སོགས་རྒྱལ་རྒྱུད་ཅིག་ལ་འཛོམས་འོས་པའི་མནའ་མའི་རྫོངས་སྐལ་
ཡོད་ཚད་གྲ་སྒྲིག་བྱས། བུ་མོ་ནི་མོའི་གཅེས་ཕྲུག་གཅིག་པུ་ཡིན་པས་གཡོག་མོ་
ཞིག་མོའི་ལམ་རོགས་ལ་མངགས། གཡོག་མོ་དེའི་ལས་འགན་ནི་ཀོང་ཇོ་མག་
གསར་གྱི་མདུན་དུ་བསྐྱེལ་རྒྱུ་དེ་ཡིན།
ཀོང་ཇོ་དང་གཡོག་མོ་གཉིས་ལ་རྟ་རེ་རེ་བྱིན་པ་དང་། ཀོང་ཇོ་ཡི་རྟའི་
མིང་ལ་ཧྥ་ལ་ཏཱ་ཟེར་ཞིང་། སྐད་ཆ་ཡང་བཤད་ཤེས་པ་ཞིག་རེད། ཁ་འབྲལ་
བའི་དུས་ལ་སླེབས་པས། རྒྱལ་མོ་བུ་མོའི་ཁང་པའི་ནང་དུ་སོང་ནས་གྲི་ཆུང་
ཞིག་བླངས་ཏེ་རང་ཉིད་ཀྱི་མཛུབ་མོའི་སྟེང་གྲིས་གཙགས་ནས་ཁྲག་བཞུར་
དུ་བཅུག་པ་དང་། དེ་ནས་རས་དཀར་པོ་ཞིག་གི་སྟེང་ལ་ཁྲག་ཐིགས་གསུམ་
ཐིགས་སུ་བཅུག་ནས་བུ་མོ་ལ་སྟེར་ཞོར་་སྙིང་ཉེ་བའི་གཅེས་ཕྲུག་མ། ཁྱོད་
ཀྱིས་འདི་ཉར་ཚགས་བཟང་པོ་བྱས། ལམ་བར་ནས་ཁྱོད་ལ་དགོས་མཁོ་
ཡོད”ཅེས་བཤད།
མ་བུ་གཉིས་སེམས་སྡུག་གི་ངང་ནས་ཁ་བྲལ་དགོས་བྱུང༌། ཀོང་ཇོས་རས་
དཀར་པོ་དེ་རང་གི་རུམ་ལ་བཅུག་རྗེས་རྟ་ལ་ཞོན་ནས་རང་ཉིད་དང་གཉེན་
རྟགས་བརྒྱབ་ཡོད་པའི་སྐྱེས་པ་དེའི་ཡུལ་ཕྱོགས་སུ་སོང་།
ཁོ་མོ་གཉིས་དུས་ཚོད་གཅིག་ཙམ་སོང་རྗེས་ཀོང་ཇོ་སྐོམ་པས་མ་བཟོད་
པར་གཡོག་མོ་ལ“ཁྱོད་སོང་ནས་ཆུ་ཕྲན་དེ་ནས་ང་ལ་ཆུ་ཕོར་བ་གང་ཁྱེར་
ཤོག་དང་། ངས་འཐུང་དགོས།”ཞེས་བཤད་པར། གཡོག་མོས་ཁྱོད་སྐོམ་ན་
རང་ཉིད་རྟ་ལས་བབས་ནས་ཆུ་འགྲམ་དུ་སོང་ནས་འཐུང་། ངས་ཁྱོད་ཀྱི་
གཡོག་བྱེད་མི་འདོད། ”ཅེས་ལན་བཏབ།
ཀོང་ཇོ་ཁ་སྐོམ་ནས་མ་བཟོད་པས་རང་ཉིད་ཆུ་འགྲམ་དུ་སོང་ནས་ཁ་
སྦུབས་སུ་ལོག་ནས་ཆུ་འཐུང་བ་ལས་གསེར་གྱི་ཕོར་བའི་ནང་དུ་ཆུ་འཐུང་
མ་ཐུབ། ཆུ་འཐུངས་རྗེས་དངན་པ་རིང་པོ་ཞིག་འཐེན་ཞོར“ཨ། གནམ་རྒན་
མ།”ཞེས་བརྗོད་སྐབས་དེར་ཁྲག་ཐིགས་གསུམ་པོས“ཁྱེད་ཀྱི་ཡུམ་ཆེན་གྱིས་
ཤེས་ཚེ་སེམས་སྡུག་ཚད་མེད་བྱེད་སྲིད”ཅེས་བཤད་བྱུང་། ཀོང་ཇོས་བཟོད་
བསྲན་བྱས་ཏེ་སྐད་ཆ་ཚིག་གཅིག་ཀྱང་མ་བཤད་པར་རྟ་ལ་ཞོན།
ཁོ་མོ་གཉིས་ལམ་ཐག་རིང་པོ་ཞིག་ལ་སོང་བ་ན་ཚ་གདུགས་ཧ་ཅང་ཆེ་
ཞིང་ཉི་འོད་ཚ་ལམ་ལམ་བྱེད་པས། ཀོང་ཇོ་ཅུང་མ་འགོར་བར་ཡང་ཁ་སྐོམ་
བྱུང་། ཁོ་མོ་གཉིས་ཆུ་བོ་ཞིག་གི་འགྲམ་དུ་སླེབས་པས། གཡོག་མོས་སྐད་ཆ་
རྩུབ་མོ་བཤད་པ་སྔ་མོ་ནས་བརྗེད་དེ། ཀོང་ཇོས་ཡང་གཡོག་མོ་ལ་་ཁྱོད་སོང་
ནས་ངའི་གསེར་ཕོར་ནང་དུ་ངའི་གསེར་ཕོར་ནང་དུ་ཆུ་ཞིག་འཁྱེར་ཡོང་
རོགས”ཞེས་བཤད་པ་ན། གཡོག་མོ་དེས་འཛེམ་བག་མེད་པར“ ཆུ་འཐུང་
འདོད་ན་རང་ཉིད་སོང༌།སུ་ཞིག་ཁྱོད་ཀྱི་གཡོག་པོ་བྱེད་འདོད།”ཅེས་བཤད།
ཀོང་ཇོ་ཁ་སྐོམ་ནས་མ་བཟོད་པར་ཆུ་འགྲམ་དུ་ཁ་སྦུབས་སུ་ལོག་སྟེ་རུ་
མིག་ཆུ་འདོན་ཞོར“ཨ། གནམ་རྒན་མ།”ཞེས་ངུས་བྱུང་ལ། སྐབས་དེར་ཁྲག་
ཐིགས་གསུམ་པོས“ཁྱེད་ཀྱི་ཡུམ་ཆེན་གྱིས་ཤེས་ཚེ་སེམས་སྡུག་ཚད་མེད་བྱེད་
སྲིད།”ཅེས་བཤད། ཀོང་ཇོས་ཆུ་འཐུང་བའི་སྐབས་ལུས་པོ་མར་བསྒུར་དྲགས་
པས་རས་དཀར་པོ་དེ་ཆུས་ཁུར་སོང་། སྐབས་དེར་ཁོ་མོའི་སེམས་འཚབ་ཡོད་
པས་ཆུས་ཁུར་བ་མ་ཚོར་མོད། འོན་ཀྱང་མོའི་གཡོག་མོས་མཐོང་སྟེ། རང་ཉིད་
ལ་ཀོང་ཇོར་ཚོད་འཛིན་བྱེད་པའི་གོ་སྐབས་བྱུང་བས་དགའ་སྤྲོ་ཆེན་པོ་སྐྱེས།
རས་དེ་ཤོར་ཚེ་ཀོང་ཇོ་ཉམས་ཆུང་ནུས་མེད་ཅིག་ཏུ་འགྱུར་ངེས་སོ། །
ཀོང་ཇོ་རྟ་ལ་ཞོན་པའི་སྐབས་གཡོག་མོས་སྐད་ཅོར་བརྒྱབ་ནས་“ཧྥ་ལ་ཏཱ་
ང་ལ་དབང་སོང་བ་རེད། ཁྱོད་སོང་ནས་རྟ་རྒན་དེ་ཞོན་དང་།”ཟེར་བས་ཀོང་
ཇོས་མི་འདོད་ཀྱང་དང་ལེན་བྱེད་དགོས་སོང་།
དེ་ནས་ཡུན་གྱིས་གཡོག་མོས་ཚིག་རྩུབ་ཀྱིས་ཀོང་ཇོས་གྱོན་པའི་རྒྱལ་རྒྱུད་
ཀྱི་རྒྱན་གོས་ཚང་མ་བཙན་གྱིས་ཕུད་དུ་བཅུག་ནས་རང་ཉིད་ཀྱིས་གྱོན་པ་
དང་། རང་ཉིད་ཀྱི་གྱོན་པ་ངན་ངོན་ཀོང་ཇོ་ལ་བསྐོན་པར་མ་ཟད། ཀོང་ཇོ་ལ་
ཕོ་བྲང་དུ་ཐོན་རྗེས་ཚིག་གཅིག་ཀྱང་བཤད་མི་ཆོག་པ་དང་། དེ་མིན་ན་ཀོང་
ཇོ་མྱུར་དུ་གསོད་རྒྱུ་ཡིན་ཞེས་བཙན་གྱིས་མནའ་བསྐྱལ་དུ་བཅུག ཡིན་ཡང་ཧྥ་
ལ་ཏཱས་དེ་དག་ཡོད་ཚད་དངོས་སུ་མཐོང་ནས་སེམས་ལ་དམ་པོར་བཟུང་ཡོད།
གཡོག་མོ་ཧྥ་ལ་ཏཱར་ཞོན་པ་དང་ཀོང་ཇོ་རྟ་རྒན་དེར་ཞོན་ནས་ཁོ་མོ་
གཉིས་མུ་མཐུད་དུ་ལམ་ལ་ཆས། མཐར་ཕོ་བྲང་དུ་ཐོན་པས་རྒྱལ་བློན་འཁོར་
དང་བཅས་པ་དགའ་སྤྲོ་ཆེན་པོ་སྐྱེས། རྒྱལ་སྲས་ཀྱང་མྱུར་བར་ཁོ་གཉིས་བསུ་
རུ་འོང་སྟེ་རྟ་ཐོག་གི་གཡོག་མོ་པང་ནས་སར་བླངས་ཤིང་། དེ་ནི་ཀོང་ཇོ་ཡིན་
པར་འདོད་དེ་ཐོག་ཁང་ལ་བསུས། དེ་བས་ཀོང་ཇོ་ངོ་མ་དེ་ཕྱི་རོལ་ཏུ་ཡུན་
རིང་ཞིག་ལ་ལངས་ནས་འདུག་དགོས་བྱུང༌།
སྐབས་འདིར་རྒྱལ་པོས་ཕྱིའི་ར་སྐོར་ནང་ལངས་ཡོད་པའི་བུ་མོ་དེ་མཐོང་
ཞིང་མོ་ནི་དེ་འདྲའི་བབ་ཆགས་ཤིང་ངང་རྒྱུད་འཇམ་པ། མཛེས་སྡུག་ཡིད་དུ་
འོང་བ་ཞིག་ཡིན་པས་རང་དབང་མེད་པར་བག་གསར་གྱི་གམ་དུ་སོང་ནས་
བུ་མོ་དེའི་གནས་ཚུལ་རྩད་གཅོད་བྱས།
“ཨོ། གཡོག་མོ་དེ་ངའི་ལམ་རོགས་ཡིན། ཁྱེད་ཀྱིས་མོ་རང་དགར་འདུག་
པ་ལས་མོར་ལས་ཀ་ལས་སུ་འཇུག་རོགས”ཞེས་ལན་བཏབ། རྒྱལ་པོས་་ང་ལ་
ངང་རྫི་བུ་ཆུང་ཞིག་ཡོད། མོ་སོང་ནས་དེ་ལ་རོགས་བྱེད་དུ་ཆུག”ཅེས་བཤད།
ངང་རྫིའི་མིང་ལ་ཁཱང་ལ་ཏུག་ཟེར། བག་གསར་ངོ་མ་དེ་ལྟར་ངང་བ་འཚོ་
རོགས་ལ་མངགས།
ཅུང་མ་འགོར་བར་ཀོང་ཇོ་རྫུན་མ་དེས་རྒྱལ་སྲས་ན་གཞོན་དེར་“སྙིང་ཉེ་
བའི་རྒྱལ་སྲས་ལགས། ང་ལ་རེ་བ་ཅིག་ཡོད་པ་ཁྱེད་ཀྱིས་སྐོངས་རོགས”ཞེས་
ཞུས་པར། རྒྱལ་སྲས་ཀྱིས་ཀྱང་ཁས་བླངས། དེ་བས་མོ་དགའ་ནས་“འོ་ན་ཁྱོད་
ཀྱིས་ཤན་པ་ཞིག་ཁྲིད་ཡོང་ནས་ངའི་ཞོན་རྟ་དེའི་མགོ་བོ་ཆོད་དང་། རྟ་དེས་
ལམ་བར་ནས་ང་རང་སྡུག་ལ་སྦྱར་བྱུང་།”དོན་དངོས་སུ་མོས་ཀོང་ཇོ་སྡུག་ལ་
སྦྱར་ཚུལ་དེ་ཧྥ་ལ་ཏཱས་བཤད་པར་དོགས་པ་རེད།
ད་ལྟ་བདག་པོ་ལ་བློ་དཀར་བའི་རྟ་ཡང་འཆི་དགོས་པའི་ཚད་དུ་ཐོན་
འདུག སྟབས་ལེགས་པ་ཞིག་ལ་གནས་ཚུལ་དེ་ཀོང་ཇོས་ཐོས་པས་ཁོ་མོས་
གསང་བའི་སྒོ་ནས་ཤན་པར་སྒོར་མོ་འགའ་བྱིན་ཏེ་མོ་ལ་རོགས་ཤིག་བྱེད་
དགོས་པར་བཤད། གྲོང་ཁྱེར་དུ་མཁར་སྒོ་ནག་སྦུག་ཅིག་ཡོད་ལ། ཁོ་མོ་ནངས་
དགོང་གཉིས་ཀར་དེ་རུ་ངང་བ་དེད་ནས་བརྒྱུད་དགོས་པས་རྟ་མགོ་མཁར་
སྒོ་དེའི་སྟེང་ལ་འདོགས་པར་ཞུ་བ་བྱས། དེ་བས་ཉི་མ་རེ་རེར་རྟ་མགོ་མཐོང་
ཐུབ་པ་རེད། ཤན་པས་མོ་ལ་ཁས་བླངས་ནས་རྟ་མགོ་མཁར་སྒོ་རུ་བཏེགས།
ཉིན་རེའི་ཞོགས་པར་ཀོང་ཇོ་དང་ཁཱང་ལ་ཏེ་གཉིས་ངང་བ་དེད་ནས་
མཁར་ཕྱིར་འགྲོ་དུས་དེའི་འོག་དུ་བརྒྱུད་ངེས་ལ་མོས་རྒྱུན་དུ། “ཧྥ་ལ་ཏཱ་ཡ་
ཧྥ་ལ་ཏཱ། ཁྱོད་ཀྱི་མགོ་བོ་འདིར་བཀལ་ནས་ཡོད་པར་ལྟོས་དང་།”ཞེས་བཤད་
རྗེས་རྟ་མགོ་དེས་ཀྱང་“ཀོང་ཇོ་ལགས། ཁྱེད་རང་ངང་རྫི་བུ་མོར་གྱུར་ཡོད།
ཁྱེད་ཀྱི་ཡུམ་ཆེན་གྱིས་ཤེས་ཚེ་སེམས་སྡུག་ཆེན་པོ་བྱེད་ངེས”ཞེས་ལན་བཏབ།
དེ་ནས་དལ་བ་དལ་བུར་མཁར་སྒོར་བུད་ནས་ངང་བ་གྲོང་ཁྱེར་ཕྱི་ལ་
དེད། རྩྭ་ཐང་སྟེང་ལ་ཐོན་པ་ན་མོ་ཙོག་པུར་བསྡད་ཏེ་གསེར་འོད་ལམ་ལམ་
བྱེད་པའི་སྐྲ་ལོ་དེ་གསེད་པ་དང་ཁཱང་ལ་ཏེས་མོ་ལ་ལྟ་ཞོར་འོད་ལལམ་ལམ་
བྱེད་པའི་སྐྲ་ལོ་དེས་ཡིད་དབང་འཕྲོག་པས་སྐྲ་ཉག་འགའ་འབལ་བསམ་པ་
རེད། དེ་ནས་མོས་མྱུར་བར“རླུང་བུ་ཡ་རླུང་བུ། གཡུགས་དང་གཡུགས། ཁཱང་
ལ་ཏེ་ཡི་ཞྭ་མོ་རླུང་གིས་ཁུར་། ཁོས་རང་དེའི་རྗེས་བསྙེགས་ཏེ་སོང་།
ང་ཡིས་ལན་བུ་སླས་ཚར་རྗེས།ཞྭ་མོ་ཁོ་ལ་བསྐོན་པར་ཤོག”ཅེས་བཤད་པ་
ན། གློ་བུར་དུ་རླུང་འཚུབ་དྲག་པོ་ཞིག་གཡུགས་ནས་ཁཱང་ལ་ཏེ་ཡི་ཞྭ་མོ་རླུང་
གིས་ཁུར་བ་དང་། ངང་རྫི་གཞོན་ནུས་དེའི་རྗེས་འདེད་དགོས་བྱུང་། ཁོ་ཕྱིར་
ཡོང་དུས་ཀོང་ཇོས་སྐྲ་ལོ་བསླས་ཚར་ཡོད་པས་སྐྲ་ཉག་མ་གཅིག་ཀྱང་ལེན་མ་
ཐུབ་པ་རེད། དེ་བས་ཁོ་ཁྲོས་ཏེ་མོ་ལ་ཁ་ཡ་མ་བྱས་པར་བསྡད། ཁོ་གཉིས་དེ་
ལྟར་ངང་རྫི་བྱས་ནས་ས་རུབ་ལ་ཉེ་དུས་ཕྱིར་རང་ཡུལ་ལ་ལོག
ཕྱི་ཉིན་ཞོགས་པར་ཁོང་གཉིས་ཀྱིས་ངང་བ་དེད་ནས་མཁར་སྒོ་བརྒྱུད་
དུས་བུ་མོས་ཡང་“ཧྥ་ལ་ཏཱ་ཡ་ཧྥ་ལ་ཏཱ། ཁྱོད་ཀྱི་མགོ་བོ་འདིར་བཀལ་བར་
ལྟོས་དང་།”ཞེས་བཤད་རྗེས། རྟ་མགོ་དེས་ཀྱང་“ཀོང་ཇོ་ལགས། ཁྱེད་རང་ངང་
རྫི་བུ་མོར་གྱུར་ཡོད། ཁྱེད་ཀྱི་ཡུམ་ཆེན་གྱིས་ཤེས་རྗེས་སེམས་སྡུག་ཚད་མེད་
བྱེད་ངེས”ཞེས་ལན་བཏབ། གྲོང་ཁྱེར་ཕྱིར་ཐོན་པ་ན་མོ་ཡང་རྩྭ་ཐང་དུ་ཙོག་
ནས་སྐྲ་ལོ་སླེ་འགོ་བརྩམས། ཁཱང་ལ་ཏེས་ཡང་མོའི་མགོ་ནས་སྐྲ་ཉག་འགའ་
འབལ་རྩིས་བྱས་པས་མོས་མྱུར་དུ་“རླུང་བུ་ཡ་རླུང་བུ། གཡུགས་དང་གཡུགས།
ཁཱང་ལ་ཏེ་ཡི་ཞྭ་མོ་རླུང་གིས་ཁུར། ཁོ་རང་དེའི་རྗེས་བསྙེགས་ཏེ་སོང་། ང་ཡིས་
སྐྲ་ནི་སླས་ཚར་རྗེས། ཞྭ་མོ་ཁོ་ལ་བསྐོན་ནས་ཤོག”ཅེས་བཤད་པ་ན། ཡང་རླུང་
གཡུག་ནས་ཁཱང་ལ་ཏེའི་ཞྭ་མོ་རླུང་གིས་ཁུར་སོང་བས་ཁོ་དེའི་རྗེས་བསྙེགས་
ནས་རྒྱུག་དགོས་བྱུང་། ཁོ་ཕྱིར་ཡོང་དུས་ཀོང་ཇོས་སྐྲ་ལོ་སླས་ཚར་ཡོད་པས་
ཁོའི་སྐྲ་ཉག་མ་གཅིག་ཀྱང་འབལ་མ་ཐུབ་པ་རེད། ཁོ་གཉིས་ཀྱིས་དེ་ལྟར་ངང་
བ་འཚོས་ནས་ཕྱིར་ཡུལ་ལ་ལོག་དུས་ས་ཡང་རུབ་འདུག
དགོང་མོ་ཁོ་གཉིས་ཡུལ་ལ་ལོག་རྗེས་ཁཱང་ལ་ཏེ་རྒྱལ་པོའི་གམ་དུ་སོང་
ནས“ངས་ད་ནས་བཟུང་བུ་མོ་དེ་དང་མཉམ་དུ་ངང་བ་འཚོ་མི་འདོད”ཅེས་
བཤད། རྒྱལ་པོས་་རྒྱུ་མཚན་ཅི་ཡིན”ཞེས་དྲིས་པར། ཁོས“ཨེ། མོས་རྒྱུན་དུ་ང་
ལ་ཁོང་ཁྲོ་སློང་སྲིད།”ཟེར། རྒྱལ་པོས་རྒྱུ་མཚན་ངོ་མ་ཅི་ཡིན་དྲིས་པ་ན་ཁཱང་
ལ་ཏེས“ངེད་གཉིས་ཀྱིས་ཉིན་རེ་རེའི་ཞོགས་པར་ངང་བ་དེད་ནས་མཁར་སྒོ་
ནག་སྦུག་དེ་བརྒྱུད་དུས་མོས་རྒྱུན་དུ་མཁར་སྒོ་དེའི་ནང་ཕྱོགས་ལ་བཀལ་ཡོད་
པའི་རྟ་མགོ་ཅིག་ལ་་ཧྥ་ལ་ཏཱ་ཡ་ཧྥ་ལ་ཏཱ། ཁྱོད་རང་གནས་འདིར་བཀལ་བར་
ལྟོས།”ཞེས་བཤད་རྗེས་རྟ་མགོ་དེས་ཀྱང་“ཀོང་ཇོ་ལགས། ཁྱེད་ངང་རྫི་བུ་མོར་
གྱུར། ཡུམ་གྱིས་ཤེས་རྗེས་སེམས་སྡུག་ཆེན་པོ་བྱེད་ངེས”ཞེས་ལན་འདེབས་
སྲིད་ཅེས་བཤད།
དེར་མཐུད་ངང་རྫི་གཞོན་ནུས་རྩྭ་ཐང་སྟེང་བྱུང་བའི་དོན་ཚང་མ་རྒྱལ་
པོར་བཤད། ངས་རྒྱུན་དུ་རླུང་གིས་ཁུར་བའི་ཞྭ་མོ་བདའ་དགོས་ཞེས་སྡུག་སྨྲེ་
བཏོན།
རྒྱལ་པོས་སང་ཉིན་ཁྱེད་སྔར་བཞིན་ངང་བ་འཚོ་རུ་འགྲོ་དགོས་ཞེས་
 བཀའ་བབས། རྒྱལ་པོ་སྔ་མོ་ནས་མཁར་སྒོ་ནག་སྦུག་དེའི་རྒྱབ་དུ་ཡིབ་པ་
དང་། དེ་རུ་བུ་མོ་དང་རྟ་མགོ་གཉིས་ཀྱི་ཁ་བརྡར་མཉན་རྗེས་མུ་མཐུད་དུ་རྩྭ་
ཐང་སྟེང་དུ་རྗེས་བསྙེགས་ནས་སོང་སྟེ་ནགས་གསེབ་ཅིག་ཏུ་ཡིབ་ནས་བསྡད།
དེ་རུ་ངང་རྫི་བུ་མོ་དང་ཁཱང་ལ་ཏེ་གཉིས་ཀྱིས་ངང་ཁྱི་དེད་ནས་ཐོན་པ་དང་
ཅུང་མ་འགོར་བར་བུ་མོས་རྩྭ་ཐང་སྟེང་ཙོག་ནས་གསེར་འོད་ལམ་ལམ་བྱེད་
པའི་སྐྲ་ལོ་དེ་ཤད་བྱུང་། དེར་མཐུད་མོས་མྱུར་དུ་“རླུང་བུ་ཡ་རླུང་བུ། གཡུགས་
དང་གཡུགས། ཁཱང་ལ་ཏེ་ཡི་ཞྭ་མོ་རླུང་གིས་ཁུར། ཁོ་རང་དེའི་རྗེས་བསྙེགས་ཏེ་
སོང་།
ང་ཡིས་ལན་བུ་སླས་ཚར་རྗེས། ཞྭ་མོ་ཁོ་ལ་བསྐོན་ནས་ཤོག”ཅེས་བཤད་
པ་ན། རླུང་དྲགས་པོ་ཞིག་གཡུགས་ནས་ངང་རྫི་གཞོན་ནུའི་ཞྭ་མོ་རླུང་གིས་
ཁུར། ཁོ་ཡང་ཞྭ་མོའི་རྗེས་བསྙེགས་ནས་ཐག་རིང་ཐག་རིང་ཞིག་ལ་སོང་། བུ་
མོས་མུ་མཐུད་དུ་སྐྲ་སླེ་བཞིན་ཡོད། དེ་ཡོད་ཚད་རྒྱལ་པོས་མཐོང་ཡང་འཇབ་
བུའི་ངང་ཕྱིར་སླེབས།
དགུང་མོ་དེར་ངང་རྫི་བུ་མོ་ཕྱིར་སླེབས་པ་ན་རྒྱལ་པོས་མདུན་དུ་བོས་ཏེ་
ཁྱོད་ཀྱིས་རྒྱུན་པར་དོན་དག་དེ་དག་སྒྲུབ་དོན་ཅི་ཡིན་དྲིས་པ་ན། མོས་“ངས་
ཁྱེད་ལ་བཤད་མི་ཉན། མི་སུ་ལའང་སྡུག་བསྔལ་བརྗོད་མི་རུང་། རྒྱུ་མཚན་
ངས་གནམ་རྒན་མ་དཔང་ལ་བཞག་ནས་མནའ་བསྐྱལ་ཟིན། དེ་མིན་སྲོག་ཤོར་
ངེས།”ཞེས་ལན་བཏབ་བྱུང་།
རྒྱལ་པོས་ནན་འདྲི་བྱས་ཀྱང་མོས་སྔར་བཞིན་དོན་དག་ངོ་མ་མ་བཤད།
མཇུག་མཐར་རྒྱལ་པོར་ཡང་ཐབས་ཟད་དེ་་ཁྱོད་ཀྱིས་ང་ལ་ཅི་ཡང་མི་བཤད་
ན་ལྕགས་ཐབ་འདི་ལ་སྡུག་བསྔལ་ཤོད་དང་།”ཞེས་བཤད་རྗེས་ཕྱིར་བུད་སོང་།
དེ་ནས་ཁོ་མོ་ལྕགས་ཐབ་ནང་དུ་འཛུལ་ནས་ངུ་ཤུམ་བྱེད་ཞོར་སེམས་
ཁོང་གི་སྡུག་བསྔལ་ཡོད་ཚད་ཕྱིར་བཏོན་ནས། “ང་ནི་ཀོང་ཇོ་ཞིག་ཡིན་མོད།
ད་ལྟ་གནས་འདི་རུ་བསྡད་ཡོད། འཇིག་རྟེན་སྟེང་གི་མི་ཚང་མར་ང་རང་
དགོས་ཀྱིན། སྙིང་རྗེ་མེད་པའི་གཡོག་མོས་བཙན་གྱིས་རྒྱལ་རྒྱུད་ཀྱི་རྒྱན་གོས་
ཕུད་དུ་བཅུག་པར་མ་ཟད་ངའི་མ་འོངས་པའི་ཁྱོ་ག་ཡང་འཕྲོག་པས་ངང་རྫི་
བུ་མོ་ཞིག་མི་བྱེད་ག་མེད་བྱུང་། གལ་ཏེ་ཡུམ་ཆེན་གྱིས་འདི་ཡོད་ཚད་ཤེས་
ཚེ་སེམས་སྡུག་ཆེན་པོ་བྱེད་ངེས”ཞེས་ཡིད་སྐྱོ་བའི་ངང་ངུ་འབོད་བྱས། དོན་
དངོས་སུ་རྒྱལ་པོ་རྒན་པོ་དེས་དུད་ཁུང་གི་རྒྱབ་ན་ལྐོག་ཉན་བྱས་པས་ཡོད་
ཚད་ཧ་གོ་སོང༌།
རྒྱལ་པོ་ཕྱིར་ཁང་པའི་ནང་དུ་ཡོང་ནས་བུ་མོ་ལྕགས་ཐབ་ལས་ཕྱིར་
འབུད་དུ་བཅུག དེ་ནས་ཁོ་མོར་མཛེས་སྡུག་ལྡན་པའི་གཟབ་འཆོར་སྤྲས་པ་ན་
སྐད་ཅིག་ཉིད་ལ་མཛེས་སྡུག་རྣམ་པར་བཀྲ་བ་ཞིག་ཏུ་གྱུར། དེ་ནས་རྒྱལ་སྲས་
བོས་ཏེ་བག་གསར་ནི་བརྫུས་མ་ཞིག་ཡིན་པ་དང་མོ་ནི་གཡོག་མོ་ཞིག་ཡིན་
ལ་བག་གསར་ངོ་མ་ཁོའི་མདུན་གྱི་ངང་རྫི་བུ་མོ་དེ་ཡིན་པར་བཤད། རྒྱལ་
སྲས་ཀྱིས་ཁོ་མོ་ནི་དེ་འདྲའི་མཛེས་ཤིང་ལྟ་ན་སྡུག་པ་ཞིག་ཡིན་པ་མཐོང་ནས་
གདོང་ལ་དགའ་བའི་འཛུམ་མདངས་ཀྱིས་ཁེངས་སོང་།
དེར་མཐུད་ནས་གསོལ་སྟོན་རྒྱ་ཆེན་པོ་ཞིག་བཤམས་ཏེ་ཕོ་བྲང་ནང་གི་
སྐུ་འཁོར་དང་གཉེན་ཉེ་འབྲེལ་ཚང་མ་སྟོན་ཐོག་ལ་གདན་འདྲེན་བྱས། རྒྱལ་
སྲས་གྲལ་མགོ་རུ་བསྡད་པ་དང་ཀོང་ཇོ་ཁོའི་མདུན་ནས་འདུག་དུ་བཅུག
གཡོག་མོ་གཞན་ཞིག་ནས་འདུག་དུ་བཅུག ཀོང་ཇོས་མཛེས་སྡུག་གི་རྒྱན་གོས་
སྤྲས་ཡོད་པས་གཡོག་མོས་ཁོ་མོ་ངོ་མ་ཤེས།
ཚང་མས་བཟའ་བཏུང་གཟབ་རྒྱས་ལ་རོལ་ནས་དགའ་སྤྲོ་ཆེན་པོ་སྐྱེས་
ཡོད། སྐབས་དེར་རྒྱལ་པོ་རྒན་པོས་གཡོག་མོར་ཁེད་ཅིག་བཤད། བུད་མེད་
ཅིག་གིས་རང་གི་བདག་པོར་མགོ་སྐོར་ཇི་ལྟར་བཏང་ཚུལ་དང་། དེ་ལ་བསྟུན་
ནས་དོན་དག་གི་བརྒྱུད་རིམ་ཚང་མ་བཤད་རྗེས་བུད་མེད་འདི་ལ་ཁྲིམས་
ཆད་ཅི་འདྲ་ཞིག་ཕོགས་སམ”ཞེས་དྲིས། བག་གསར་རྫུན་མས་“་མོ་གུ་ཡངས་
སུ་གཏོང་མི་རུང་། ངེས་པར་དུ་མོ་གཅེར་བུར་ཕུད་རྗེས་འཛེར་མ་རྣོ་ངར་
ཅན་གྱིས་ཁེངས་པའི་ཟོ་བའི་ནང་བཅུག་སྟེ་རྟ་ཕོ་གཉིས་ཀྱིས་སྲང་ལམ་དུ་
ཕར་འདྲུད་ཚུར་འདྲུད་བྱས་ཏེ་གསོད་འོས།”ཞེས་གདུག་རྩུབ་ཀྱིས་ཁེངས་ནས་
བཤད།
རྒྱལ་པོ་ཁྲོས་ཏེ་“་བུད་མེད་དེ་ཁྱོད་རང་རེད། དེ་སྔོན་ཁྱོད་ཀྱིས་རང་ཉིད་
ལ་ཁྲིམས་ཆད་ཅི་འདྲ་ཞིག་ཕོག་པ་བཤད་ཟིན། ད་ནི་ཚོར་བ་ཇི་འདྲ་ཡིན་པ་
མྱོང་དུ་ཆུགས”ཞེས་ཁྲིམས་ལག་བསྟར་བྱས། རྒྱལ་སྲས་གཞོན་ནུ་དེ་དང་ཁོའི་
བག་གསར་ངོ་མ་གཉིས་ཀྱིས་གཉེན་སྟོན་གཟབ་རྒྱས་བཤམས་པ་དང་བདེ་
ཞིང་སྐྱིད་པའི་ངང་རྒྱལ་ཁབ་བསྐྱངས་ནས་བསྡད་དོ། །

མིའུ་ཐུང་སྣ་རིང་། (སྟོད་ཆ།)

པེ་ལེན་ཧོ་ཧྥུས་བརྩམས། པཎ་ཆེན་དོན་གྲུབ་ཀྱིས་བསྒྱུར།
ལོ་མང་པོ་ཞིག་གི་ཡར་སྔོན་ལ། འཇར་མན་གྱི་གྲོང་ཁྱེར་གྲགས་ཅན་ཞིག་
ཏུ་ལྷམ་བཟོ་བཟའ་ཟླ་གཉིས་ཐབས་ཆག་གི་འཚོ་བར་རོལ་ཞིང་གནས། ཉིན་
དཀར་ལྷམ་བཟོས་སྲང་ལམ་གྱི་གྲུ་ཟུར་ཞིག་ནས་ལྷམ་བཟོ་ཞིང༌། གལ་སྲིད་
ཀོ་བ་ཉོ་བྱེད་ཀྱི་སྒོར་མོ་རེ་བྱུང་ཚེ་ཁོས་ཀྱང་གཞན་ལ་རོགས་བྱས་ནས་ལྷམ་
གསར་པ་བཟོ་བ་རེད། དེ་བཞིན་ཁོའི་ཆུང་མས་སྔོ་ཚོད་དང་སིལ་ཏོག་འཚོང་
གིན་ཡོད་ཅིང་དེ་དག་ཚང་མ་མོ་རང་གིས་རང་ཁྱིམ་གྱི་སྔོ་ཚོད་ས་ཞིང་དུ་
འདེབས་འཛུགས་བྱས་ནས་བྱུང་བ་ཡིན་ཞིང་མོ་རང་གཙང་དག་ལ་ཤིན་ཏུ་
དགའ་ཕྱིར་སྔོ་ཚོད་ཚོང་རར་བཤམས་པ་གྲལ་དག་ཅིང་མིག་ལ་མཛེས་པས་
ཀུན་གྱིས་ཉོ་འདོད་པ་ཞིག་རེད།
ལྷམ་བཟོ་བཟའ་ཟླ་གཉིས་ལ་གཞན་དང་མི་མཐུན་པའི་བུ་སྐྱེ་འབྲས་
ལེགས་ཤིང་འཇོན་ཐང་དང་ལྡན་པ་ཞིག་ཡོད་པ་དེ་རྒྱུན་དུ་ཚལ་ཚོང་ཁྲོམ་ར་
རུ་ཨ་མའི་གམ་དུ་བསྡད་ནས་ཡོད། གལ་ཏེ་མི་ལ་ལས་སྔོ་ཚོད་མང་པོ་རེ་ཉོས་
ཚེ་ཁོས་དེ་ཚོར་རོགས་བྱས་ནས་རེ་འགའ་ཁྱིམ་དུ་བསྐྱལ། ཁོ་གཞན་ལ་རོགས་
བྱེད་དུ་འགྲོ་ཐེངས་རེར་ཕྱིར་ལག་སྟོང་དུ་ལོག་མི་སྲིད་དེ། མི་ཚོས་ཁོ་ལ་ཀ་
རའམ་སྒོར་མོ་རེ་སྟེར་བར་བྱེད། འདི་ལྟར་ཁོང་བཟའ་མི་གསུམ་པོས་བདེ་ཞིང་
སྐྱིད་པའི་འཚོ་བ་རོལ་བཞིན་མཆིས།
ཉིན་ཞིག་ལ། ལྷམ་བཟོའི་ཆུང་མས་ནམ་རྒྱུན་ལྟར་ཚལ་ཚོང་ཁྲོམ་ར་ནས་
སྔོ་ཚོད་བཙོང་གིན་ཡོད་ལ་མོའི་མདུན་དུ་སྔོ་ཚོད་གསར་ཞིང་ལེགས་པ་མང་
པོ་བཤམས་འདུག ཕོ་གསར་ཆུང་ཆུང་དེའི་མིང་ཞོ་ཡཱ་ཀི་ཟེར་ཏེ། ཁོ་རང་ཨ་
མའི་གམ་དུ་བསྡད་ནས་གསལ་ཞིང་སྙན་པའི་སྐད་གསང་མཐོན་པོས་གཞན་
གྱིས་སྔོ་ཚོད་ཉོ་བར་ཚོང་འབོད་བྱེད་ཀྱིན་མཆིས།
སྐབས་དེར་རྒྱང་རིང་ས་ནས་ལུས་སུ་གོས་ཧྲལ་ཧྲུལ་གྱོན་པའི་རྒན་མོ་ཞིག་
ཐོན་བྱུང་། དེ་ཡང་མོའི་ངོ་ནི་འཇིགས་སུ་རུང་བ་ཞིག་སྟེ། མིག་གཉིས་དམར་
པོ་དང་སྣ་ནི་རིང་ཞིང་ཕྲ་ལ་སྐམ་ཞིང་རིད་པའི་གདོང་ལ་གཉེར་མས་གང༌།
ངོ་ལྤགས་ནི་རླུང་གིས་སྐམ་པའི་སྡོང་ཤུན་དང་འདྲ་བར་ནག་ཅིང་རྒས་ཉམས་
བསྟན་འདུག མོ་འགྲོ་དུས་ལག་རྟེན་ཞིག་ཡོད་ཀྱང་ཡོམ་ཡོམ་འདར་འདར་
ངང་གྱལ་གྱོལ་བྱེད་ཚུལ་ལ་བལྟས་ན་དུས་ངེས་མེད་དུ་ཐང་དུ་འགྱེལ་ཉེན་ཆེ་
བ་དང་འདྲ།
“ཁྱེད་སྔོ་ཚོད་འཚོང་མཁན་ཧན་ནཱ་ཡིན་ནམ།”ཞེས་རྒན་མོ་སྔོ་ཚོད་
བཤམས་ཡོད་སར་སོང་ནས་འཛེར་ཅིང་རྣ་བར་གཟན་པའི་སྐད་ཀྱིས་དེ་ལྟར་
འདྲི་ཞོར་དུ་མོས་སྔར་བཞིན་མི་སྡུག་པའི་མགོ་བོ་གཡུག་གཡུག་བྱེད་ཀྱིན་
འདུག
“ཡིན། ང་ཡིན། ཁྱེད་ཀྱིས་ཅི་ཞིག་ཉོ་འདོད་པ་ཡིན།”ཞེས་ལྷམ་བཟོའི་རྒན་
མོས་ལན་བཏབ། “བལྟ་དགོས། བལྟ་དགོས།”ཞེས་རྒན་མོས་སྐེད་པ་བསྒུར་
ནས་སློ་མ་ལ་ལྟ་ཞོར་དུ་མོའི་ནག་ཅིང་སྐྱུག་བྲོ་བའི་ལག་པ་སློ་མའི་ནང་དུ་
བསྲིངས་ནས་སྡོམ་དང་འདྲ་བའི་མཛུབ་མོ་ནག་པོ་དེས་མ་གཞི་གྲལ་དག་དུ་
བསྒྲིགས་ཡོད་པའི་སྔོ་ཚོད་དག་རྫབ་བེ་རྫོབ་བེར་བྱས་ཤིང་། ངག་ནས་ལྡབ་
ལྡིབ་ངང་“ཚོང་ཟོག་ངན་པ། ཚལ་རུལ། ང་ལ་དགོས་པ་གཅིག་ཀྱང་མི་འདུག
ལོ་ངོ་ལྔ་བཅུའི་སྔོན་གྱི་ཚོང་ཟོག་དེ་འདི་ལས་ཆེས་ཆེར་བཟང་། ཚོང་ཟོག་ངན་
པ། ཚལ་རུལ།”ཞེས་སྨྲས།
སྐད་ཆ་འདིས་ཨ་མའི་གམ་ན་ཡོད་པའི་ཞོ་ཡཱ་ཀིར་ཁོང་ཁྲོ་ལངས་ཏེ། ཁོས་
སྐད་ཆེན་པོས་་སྐྱུག་བྲོ་བའི་རྒན་མོ་ཁྱོད། ཁྱོད་ཀྱིས་ཐོག་མར་ནག་ཐུར་ཐུར་
གྱི་མཛུབ་མོ་ཚལ་སླེའི་ནང་དུ་བསྲིངས་ནས་གང་བྱུང་དུ་ཡར་སློག་མར་སློག་
བྱས། ད་དུང་སྔོ་ཚོད་དག་སྣ་རིང་པོའི་འོག་ཏུ་ཁྱེར་ནས་བསྣམས་པས་སུས་
ཀྱང་ཉོ་མི་འདོད་པར་བཏང་། ད་ལྟ་འདི་ཚོ་ཚོང་ཟོག་ངན་པ་རེད་ཟེར་བཞིན་
སྙད་བཏགས། ཡིན་ཡང་གོང་རིམ་གྱི་ཇ་མས་ཀྱང་རྒྱུན་དུ་འདི་ནས་ཚལ་ཉོ་བ་
རེད”ཅེས་ཁོང་ཁྲོ་དང་བཅས་ཏེ་བཤད།
རྒན་མོས་མིག་ཟུར་གྱིས་ཞོ་ཡཱ་ཀི་ལ་ལྟ་ཙམ་ལྟ་ཙམ་བྱས་ནས། གདོང་ལ་
གདུག་རྩུབ་ཀྱི་རྣམ་འགྱུར་ཞིག་མངོན་བཞིན་རྣ་བར་གཟན་པའི་འཛེར་སྐད་
ཀྱིས་་སྐྱག་ཕྲུག ཁྱོད་ཕལ་ཆེར་ངའི་རྒས་ཤིང་བཙོག་པའི་གཟུགས་འདིར་ཤིན་
ཏུ་མི་དགའ་བ་འདྲ། ཡིན་ཡང་བྲེལ་བ་ལངས་མི་དགོས། ནམ་ཞིག་ལ་ཁྱོད་
ཀྱང་ང་ལྟ་བུའི་སྐྱེ་གཟུགས་མི་ལེགས་པ་ཞིག་ཏུ་འགྱུར་སྲིད་ལ། ང་ལས་ཀྱང་
བཙོག་ངེས་ཡིན།”ཞེས་བཤད།
དེ་བས་ལྷམ་བཟོའི་ཆུང་མ་ཅུང་ཟད་ཁྲོས་ནས“ཁྱེད་ཀྱིས་དོན་ངོ་མར་
ཅི་ཞིག་ཉོ་འདོད་པར་ཞིབ་འདང་རྒྱོབས། ཁྱོད་ལ་བྱིས་པ་ཆུང་ཆུང་ལས་ཀྱང་
དོན་མེད་ཀྱི་གཏམ་སྨྲ་རྒྱུ་མང་། གལ་སྲིད་ཁྱེད་ཀྱིས་ཉོ་དགོས་ན་མྱུར་མོར་
ཉོས་དང་། ཉོ་མཁན་གཞན་ཚོ་སྐྲག་ནས་བྱོལ་དུ་མ་འཇུག”ཅེས་སྨྲས།
“ཆོག་གི། ཁྱོད་ཀྱིས་བཤད་པ་ལྟར་བསྒྲུབ། ཚོད་དཀར་འདི་དྲུག་པོ་ཉོ་རྒྱུ་
ཡིན། ངས་ཕ་ཡུལ་ལ་འཁྱེར་མི་ཐུབ་པས་བྱིས་པ་ཆུང་ཆུང་འདིས་ངའི་ཚབ་ཏུ་
ཕ་ཡུལ་ལ་བསྐྱལ་ཚེ་ངས་ཁོར་བྱ་དགའ་སྟེར་ངེས་ཡིན།”ཞེས་གདུག་རྩུབ་ཀྱི་སྒོ་
ནས་བཤད།
ཞོ་ཡཱ་ཀི་དོན་དེ་བསྒྲུབ་པར་ཤིན་ཏུ་མི་མོས་མོད། ཡིན་ཡང་ཁོའི་ཨ་མ་
བསམ་དཀར་ཞིག་ཡིན་པས་མོའི་སེམས་སུ་ལུས་ཟུངས་ཉམ་ཐག་པའི་རྒན་མོ་
འདིར་རང་ལ་དངོས་པོ་ལྕི་མོ་འདི་ལྟ་བུ་ཞིག་འཁྱེར་དུ་བཅུག་ན་ཉེས་པ་ཞིག་
རེད་བསམ་ནས། ཞོ་ཡཱ་ཀི་ལ་བསླབ་བྱ་བཏང་སྟེ་མོ་དང་འགྲོགས་ནས་འགྲོ་རུ་
བཅུག
རྒན་མོ་སོང་བ་ཤིན་ཏུ་དལ། ཧ་ལམ་ཆུ་ཚོད་གསུམ་ཙམ་འགོར་རྗེས་ད་
གཟོད་གྲོང་ཁྱེར་མཐའ་འཁོར་གྱི་རྙིང་རལ་དུ་གྱུར་པའི་ཁང་མིག་ཆུང་ཆུང་
ཞིག་གི་སྒོར་ཐོན། མོས་སྒོ་ཕྱེས་པ་དང་ཞོ་ཡཱ་ཀི་ནང་དུ་སོང་བས་ཁོ་དེ་མ་ཐག་
ཏུ་ཧ་ལས་ཤིང་ཧང་སངས་པར་གྱུར། དེ་ནི་ཁང་པའི་ནང་མཛེས་གཤོམ་བྱས་
པ་མཛེས་ཤིང་ཡིད་དུ་འོང་བ་རྒྱལ་པོའི་ཕོ་བྲང་གི་དོ་ཟླར་འོས་ཏེ། རྡོ་ཀ་མ་རུ་
བསྒྲིགས་ནས་གྲུབ་པའི་གནམ་གཅལ་དང་གྱང་མཁར། མཛེས་པའི་ཙན་དན་
ནག་པོ་ལས་བཟོས་པའི་ཕྱུག་པོའི་ཁྱིམ་ཆས། ད་དུང་ཤེལ་གྱིས་བསྐྲུན་པའི་
པང་གཅལ་སོགས་འདུག ཤེལ་ནི་ཤུད་འཇམ་ཆེ་བས་ཞོ་ཡཱ་ཀི་ཐེངས་འགར་
སར་འདྲེད་པ་རེད།
དུས་དེར་རྒན་མོས་དངུལ་གྱི་གླིང་བུ་ཞིག་གིས་སྒྲ་དབྱངས་ཤིག་བུས་པས།
དེ་མ་ཐག་ཏུ་ཡར་འགྲེང་ནས་འགྲོ་ཐུབ་ཅིང་། ལུས་ལ་མིའི་ལྭ་བ་དང་མགོ་ལ་
ཕྱིང་ཞྭ་གྱོན་ཡོད་པའི་བྱི་བ་འགའ་འཛེགས་སྐས་ལས་བབས་ཏེ་བརྒྱུགས་ཡོང་།
“སྐྱག་གཟན་ཁྱོད་ཚོས་ངའི་ལྷམ་གང་དུ་བཞག་ཡོད།”ཅེས་རྒན་མོས་
སྐད་ཆེན་པོས་གཤེ་གཤེ་གཏོང་གིན་འཁར་བ་བཏེགས་ནས་ཁོ་ཚོའི་ཕྱོགས་སུ་
གཡུགས་པས། བྱི་བ་དེ་ཚོ་དངངས་ཤིང་སྐྲག་ནས་མགྱོགས་པོར་འཛེགས་སྐས་
སུ་བུད་དེ་ནང་དུ་ཀོ་ཐུམ་ཡོད་པའི་བེ་ཏའི་སྡོང་ཤུན་གྱི་ལྷམ་ཆ་གཅིག་ཁྱེར་
ཡོང་ནས། བྱང་ཆ་དང་ལྡན་པའི་སྒོ་ནས་རྒན་མོའི་རྐང་མགོར་བསྐོན།
ལྷམ་བརྗེས་ཡོད་པའི་རྒན་མོ་གློ་བུར་དུ་ཡང་ཟོར་དང་ལྡན་པར་གྱུར་ཏེ།
མོ་ཞོ་ཡཱ་ཀིར་འཇུས་ཤིང་པང་གཅལ་དུ་ཕར་ཤུད་ནས་སོང་མཐར་ཁོ་གཡོས་
སྦྱོར་ཁང་ཅུང་ཟད་དང་འདྲ་བའི་ཁང་པ་ཞིག་གི་ནང་ལ་ཁྲིད་སོང་བ་རེད།
“སྡོད་ཡ། གསར་བུ་ཆུང་ཆུང་།”ཞེས་མོས་ཞོ་ཡཱ་ཀི་འབོལ་ཁྲི་ཞིག་གི་གམ་
དུ་ཁྲིད་ནས་དེར་བཙོག་ཏུ་བཅུག དེ་ནས་་ཁྱོད་ཀྱིས་ལག་ཏུ་ཡོད་པའི་ཁུག་
མ་དེ་ཧ་ཅང་ལྕི་རྒྱུ་རེད། ནང་དུ་བཅུག་ཡོད་པའི་མི་མགོ་ཡང་མོ་མ་རེད་
ཡ།”ཞེས་མུ་མཐུད་དུ་བཤད།
ཞོ་ཡཱ་ཀིས་སྐད་ཆེན་པོས། “ཁྱོད་ཀྱིས་ཅི་ཞིག་བཤད་ཀྱིན་ཡོད། དེ་འདྲ་
བཤད་ན་ངས་ངོ་མས་བཟོད་དཀའ། འོན་ཀྱང་ངའི་ལག་ཏུ་ཡོད་པ་འདི་ཚོད་
དཀར་ཡིན། ངའི་ཨ་མས་ཁྱོད་ལ་དངོས་སུ་བཙོངས་པའི་ཚོད་དཀར་ཡིན།
”ཞེས་བཤད།
“ལྟོས་ཡ། ད་ལྟ་ཁྱོད་ཀྱིས་རྫུན་གཏམ་དེ་ཤེས་ན་འགྲིག་པ་རེད།”ཅེས་རྒན་
མོས་འཛུམ་དམུལ་དམུལ་གྱིས་དེ་ལྟར་བཤད་ཀྱིན་སློ་མའི་ཁ་ཕྱེས་ཏེ་ནང་ནས་
མི་མགོ་ཞིག་བླངས་བྱུང་བས། ཞོ་ཡཱ་ཀི་སྐྲག་ཅིང་དོགས་པས་མནར་གྱིན་ཅི་
ཡིན་ཆ་མ་འཚལ་བར་སེམས་སུ“གལ་སྲིད་གཞན་གྱིས་མི་མགོ་འདི་དག་གི་
གནས་ཚུལ་ཤེས་ཚེ། ཨ་མ་དཀའ་ཁག་ཆེན་པོར་འཕྲད་རྒྱུ་རེད།”སྙམ་ནས་ཧོན་
ཐོར་ཏེ་འབོལ་ཁྲིའི་སྟེང་དུ་ཙོག
“ཁྱོད་འདི་འདྲའི་གཅེས་སུ་འོས་པས་ངས་ཁྱོད་ལ་བྱ་དགའ་ཞིག་སྟེར།
ཁྱོད་ཀྱིས་ཅུང་ཙམ་སྒུགས་དང་། ངས་ཁྱོད་ལ་ཁུ་ཐང་ཕོར་བ་གང་བསྐོལ་ནས་
ལྡུད། དེ་ནི་འཇིག་རྟེན་ཐོག་གི་ཆེས་ཞིམ་མངར་ལྡན་པའི་ཁུ་ཐང་ཡིན།”ཞེས་
རྒན་མོས་བཤད་ཚར་རྗེས་ཡང་བསྐྱར་མོས་གླིང་བུ་ཞིག་བུས་པས། ཐོག་མར་
ལྭ་བ་གྱོན་ཞིང་སྨད་གཡོག་དཀྲིས་པ། སྐེད་དུ་གཡོས་སྦྱོར་བྱེད་པར་མཁོ་བའི་
ཁེམ་བུ་གསེབ་ཡོད་པའི་བྱི་བ་འགའ་བརྒྱུགས་བྱུང་། དེ་ནས་ཡང་བཟོ་ཁོད་
ཡངས་པའི་ཐུར་ཁེའི་ལུགས་ཀྱི་དོར་མ་གྱོན་ཡོད་པའི་ནགས་བྱི་ཁྱུ་ཞིག་ཐོན་
བྱུང་། དེ་དག་ནི་ཧ་ཅང་མྱུར་སྟབས་ཆེ་བས་གྱང་ངོས་སུ་ཡར་འཛེགས་མར་
འཛེགས་བྱས་ཏེ། སྐད་ཅིག་ཙམ་ལ་བ་མ་དང་ཕོར་བ། སྒོ་ང་། མར་ནག ཚོད་
དཀར་དང་ཕྱེ་སོགས་ཐབ་ཀའི་ཐོག་ཏུ་སྤར། དེ་ནས་རྒན་མོས་བེ་ཏའི་སྡོང་
ཤུན་ལྗོན་གྱི་འདྲུད་ལྷམ་གྱོན་ནས་ཐབ་ཀའི་འགྲམ་དུ་བྲེལ་མྱུར་ཆེན་པོས་
ཡར་རྒྱུག་མར་རྒྱུག་བྱས། ཞོ་ཡཱ་ཀི་ལོགས་སུ་བསྡད་ནས་མོར་བལྟས་འདུག་
ལ། སེམས་སུ་དོན་ངོ་མར་རྒན་མོས་ཁོ་ལ་སེམས་དཀར་གྱིས་ཁུ་ཐང་ཞིག་སྐོལ་
བཞིན་ཡོད་སྙམ། ཐབ་ཀའི་ནང་གི་མེ་ནི་ཇེ་འབར་ནས་ཇེ་འབར་དུ་གྱུར་ལ།
བ་མའི་ནང་གི་ཁུ་ཐང་ཡང་ལྷོག་ལྷོག་ཏུ་ཁོལ་བྱུང་བས་ཁང་པའི་ནང་ཡོངས་
རྫོགས་ཁམས་དྭངས་ཤིང་སྣང་བ་སྐྱིད་པའི་དྲི་ཞིམ་ཞིག་གིས་ཁྱབ་པར་གྱུར།
རྒན་མོས་བ་མ་ཐབ་ནས་བླངས་ཤིང་ཁུ་ཐང་དེ་ཕོར་བ་ཞིག་གི་ནང་དུ་
བླུགས་རྗེས་ཞོ་ཡཱ་ཀི་ལ་་ཐུངས་ཡ། གསར་བུ་ཆུང་ཆུང་། ཁྱོད་ཀྱིས་ཁུ་ཐང་
འདི་འཐུང་ཚེ་ཁྱོད་ཀྱང་ང་ལྟ་བུའི་གཞན་དགའ་སའི་ཤ་ཚུགས་ཅན་ཞིག་ལ་
འགྱུར་སྲིད། ཡ། མགྱོགས་པོར་ཐུངས་དང་། ཁྱོད་ཀྱིས་འཐུངས་ན་ཕུལ་ཏུ་བྱུང་
བའི་ཇ་མ་ཞིག་ལ་འགྱུར་ངེས་ལ། དེ་བཞིན་ད་གཟོད་ཁྱོད་ཀྱི་རྒྱུད་ལ་ལག་
རྩལ་ཡང་འབྱོར་ངེས། ཨ། ཅིའི་ཕྱིར་ཁྱོད་ཀྱི་ཨ་མས་ཚོད་དཀར་སླེ་བོའི་ནང་
དུ་མ་བཞག་པ་རེད།”ཅེས་བཤད།
ཞོ་ཡཱ་ཀིས་རྒན་མོས་ཅི་ཞིག་ཤོད་ཀྱིན་ཡོད་པ་རྩ་བ་ནས་ཧ་མ་གོ་བར་ཁོ་
རང་གིས་མགོ་བོ་བསྒུར་ནས་དྲི་ཞིམ་བྲོ་བའི་ཁུ་ཐང་དེ་འཐུང་བ་ལས་གཞན་
ཅི་ལའང་ཁ་ཡ་མ་བྱས། ཨ་མས་རྒྱུན་དུ་ཁོར་ཟ་མ་སྣ་ཚོགས་གཡོས་སྦྱོར་བྱས་
མྱོང་ཡང་འདི་ལྟ་བུའི་ཞིམ་མངར་ལྡན་པའི་ཁུ་ཐང་སྐོལ་མྱོང་མེད་པས། ཁོས་
ཧུབ་ཐེངས་གཅིག་གིས་ཁུ་ཐང་དེ་འཐུང་ཚར་བར་བྱས། སྐབས་དེར་བྱི་བ་
འགས་ཨ་རབ་ཀྱི་ལྷ་སྤོས་བསྒྲོན་པས། ཅུང་ཙམ་ལས་མ་འགོར་བར་ཁང་པའི་
ནང་ལ་དུ་བ་སྔོ་སྐྱ་ཞིག་གིས་ཁྱབ་པར་གྱུར། དུ་བ་ནི་ཇེ་མཐུག་ནས་ཇེ་མཐུག་༡
ཏུ་སོང་སྟེ་དུ་བའི་དྲི་མས་ཞོ་ཡཱ་ཀི་ཐམ་མེ་ཐོམ་མེ་ཞིག་ཏུ་བཏང་བས། ཁོ་རང་
འགྲོ་འདོད་དེ་རང་གིས་རང་ལ་ཨ་མ་ཡོད་སར་འགྲོ་རན་པའི་སྐུལ་མ་ཡང་
ཡང་བྱེད་ཀྱིན་ནུས་ཤུགས་ཡོད་དགུ་བཏོན་ནས་ཡར་ལ་ལངས་ཀྱང་ལུས་ཧྲིལ་
པོར་ཤུགས་མེད་པར་སླར་ཡང་ཐང་ལ་འགྱེལ་བས་མཐར་ཁོ་རྒན་མོའི་འབོལ་
ཁྲི་རུ་ཉལ་ནས་གཉིད་དུ་ཡུར་སོང༌།
དེ་ནས་ཁོས་རྨི་ལམ་ཡ་མཚན་ཅན་མང་པོ་ཞིག་རྨིས་པ་སྟེ། མུན་འཐོམས་
ཀྱི་ཁྲོད་ཁོ་རང་ནགས་བྱི་ཞིག་ཏུ་གྱུར་ཏེ་ནགས་བྱི་གཞན་དང་འདྲ་བར་རྒན་
མོ་ལ་གཡོག་བྱས། ཐོག་མར་ཁོས་ལྷམ་ཕྱི་བ་སོགས་ཀྱི་བྱ་བ་གཉེར། ཁྱིམ་ནས་
ཨ་ཕ་ལ་རོགས་བྱས་ནས་བྱ་བ་འདི་རིགས་བསྒྲུབས་མྱོང་པས་བློ་ལ་འབབ་
ཅིང་ལས་སླ་བ་ཞིག་བྱུང༌། ཕལ་ཆེར་ལོ་གཅིག་འགོར་རྗེས། ཁོ་ལ་ཧ་ཅང་ཞིབ་
ཚགས་ཆེ་བའི་བྱ་བ་བསྒྲུབ་ཏུ་བཅུག དེ་ནི་ནགས་བྱི་གཞན་པ་ཚོ་དང་མཉམ་
དུ་ཉི་མའི་འོད་ཐིགས་ལས་རྡུལ་ཟེར་བླངས་ཏེ་འདེང་ངེས་ཤིག་ལོན་རྗེས་ཆེས་
ཚགས་དམ་པའི་སྨྱུག་ཚགས་ཀྱིས་བཙག་དགོས་པ་ཡིན། རྒྱུ་མཚན་ནི་རྒན་མོས་
རྡུལ་ཟེར་ནི་ཟས་མཆོག་ཏུ་གྱུར་པ་ཞིག་ཏུ་རློམ་ནས་གཡོག་པོ་ཚོར་རྡུལ་ཟེར་
གྱི་གོ་རེ་ལས་སུ་བཅུག་ནས་རང་གིས་ཟ་བ་དེ་ཡིན།
ཡང་ལོ་གཅིག་འགོར་སོང་། ཞོ་ཡཱ་ཀི་གཡོག་པོ་གཞན་པ་སྐོར་ཞིག་གི་སར་
མངགས། ཁོ་ཚོ་ནི་རྒན་མོར་ཆེད་དུ་བཏུང་ཆུ་ཁྱད་པར་བ་ཞིག་སྡུད་གསོག་
བྱེད་མཁན་རེད། ཞོ་ཡཱ་ཀི་དང་ནགས་བྱི་ཚོས་སོ་སོར་ཀྲེན་ཤིང་གི་འབྲས་ཤུན་
བེད་སྤྱད་ནས། རྒྱ་སེའི་མེ་ཏོག་གི་ཐོག་ནས་ཐིགས་པ་རེ་རེ་བྱས་ཏེ་ཟིལ་བ་
སྡུད་དགོས། འདི་ནི་རྒན་མོའི་བཏུང་ཆུ་དེ་ཡིན་ལ་རྒན་མོས་ཆུ་འཐུང་ཚད་ཧ་
ཅང་མང་བས་ཁོ་ཚོར་བྲེལ་བ་ཤིན་ཏུ་ཆེ་།ངལ་ཞིང་དུབ་ནས་སྲོག་ཀྱང་འཆོར་
ལ་ཁད་རེ་བྱེད། དེ་ནས་ལོ་གཅིག་གི་རྗེས་སུ་ཁོར་ཁྱིམ་ནང་གི་བྱ་བ་བསྒྲུབ་ཏུ་
བཅུག དེ་ནི་ཁྱིམ་གྱི་པང་གཅལ་ཕྱི་བ་དེ་ཡིན། འདི་ནི་ལས་སླ་བའི་དོན་དག་
ཅིག་རྩ་བ་ནས་མིན་པར་པང་གཅལ་ནི་ཤེལ་གྱིས་བཟོས་པ་ཡིན་པས་ཐོག་གི་
ཁ་རླངས་ཀྱི་ཤུལ་ཙམ་ཡང་མཐོང་སྲིད་པ་རེད། གལ་སྲིད་པང་གཅལ་གཙང་
དག་ཅིག་ཕྱི་དགོས་ན་རྐང་མགོར་རས་ཤིག་དཀྲིས་ནས་ཐོག་ཏུ་རྐང་ཤེད་
ཡོད་ཚད་བཏོན་ནས་ཕར་ཤུད་ཚུར་ཤུད་བྱེད་དགོས་པ་ཡིན། ལོ་བཞི་པར་
ཐོན་རྗེས། ཁོ་ཡང་ཐབ་ཚང་དུ་བྱ་བ་བསྒྲུབ་པར་མངགས་ཤིང་ཁོས་་དེ་ན་ནས་ཇ་
མ་གཙོ་བོའི་ལས་འགན་ཁུར། སྐབས་དེར་ཁོས་དེ་ནས་གཡོས་སྦྱོར་བྱེད་ལུགས་
ཀྱི་ལག་རྩལ་སྣ་ཁ་མང་པོ་ཞིག་བསླབས་པ་སྟེ། བྲོ་བ་རིགས་ཉིས་བརྒྱ་ལས་གྲུབ་
པའི་མངར་ཞིམ་བག་ལེབ་དང༌། འཛམ་གླིང་སྟེང་གི་སྔོ་ཚོད་ཡོད་ཚད་ཀྱིས་
གྲུབ་པའི་ཞིམ་ཐང་གཡོས་སྦྱོར་བྱེད་པ་ལྟ་བུ་དཀའ་ཚེགས་ཆེ་བའི་ཟ་མ་ཡང་
ཞིབ་ཅིང་ཞིམ་མངར་ལྡན་པ་ཞིག་ལས་ནུས་པས། འདི་ལྟར་ཞོ་ཡཱ་ཀི་རང་ཉིད་
ཀྱང་རང་གི་ལག་རྩལ་ལ་ཧ་ལས་པའི་སྣང་བ་སྐྱེས།
འདི་ལྟར་སྐད་ཅིག་ཙམ་ལ་ལོ་བདུན་འདས་སོང་། ཉིན་ཞིག་རྒན་མོ་
འཁར་བར་འཁེན་བཞིན་ལག་ཏུ་སླེ་བོ་ཞིག་ཐོགས་ནས་སྒོའི་ཕྱི་རུ་འགྲོ་རྒྱུར་
གྲ་སྒྲིག་བྱས། མོས་ཞོ་ཡཱ་ཀི་ལ་མོ་ཕྱིར་མ་ལོག་གོང་དུ་བྱ་ཚོན་པོ་དེ་གཙང་མར་
བཀྲུས་ཤིང༌། ཁོག་ཏུ་སྔོ་ཚོད་བཅུག་ནས་དམར་རིལ་རིལ་ཞིག་ཏུ་ཤ་སྲེག་བྱེད་
དགོས་པའི་བཀའ་ཕབ། རྒན་མོ་སྒོར་བུད་མཐར་ཞོ་ཡཱ་ཀི་སྔོ་ཚོད་གསོག་ཉར་
ཁང་དུ་སོང་ཞིང་བསམ་ཡུལ་ལས་འདས་པ་ཞིག་ལ་ཁོས་གྱང་ངོས་སུ་སྒོ་ཕྱེད་
ཕྱེས་ཟིན་པའི་སྒོ་ཆུང་ཞིག་ཡོད་པ་མཐོང་། ཁོས་སྔོན་ཆད་གྱང་ངོས་སུ་ཡོད་
པའི་སྒོ་ཆུང་དེ་མཐོང་མ་མྱོང་། དེ་བས་ཞོ་ཡཱ་ཀིར་ཡ་མཚན་སྐྱེས་ཏེ་སྒོ་ཆུང་གི་
མདུན་དུ་སོང་ནས་མ་གཞི་དེའི་ནང་དུ་ཅི་ཞིག་བཞག་ཡོད་པར་བལྟས་པས་
ནང་དུ་སླེ་བོ་མང་པོ་བསྒྲིགས་ཡོད་པ་དང་། སླེ་བོའི་ནང་དུ་སྔོ་ཚོད་ཡ་མཚན་
ཅན་མང་པོ་བཞག་འདུག་ལ་དེ་དག་གི་ལྡུམ་རྐང་དང་ལོ་མ་ནི་ལྗང་སྐྱ་ཡིན་
པ་དང་། ཐོག་ཏུ་མེ་ཏོག་ཆུང་ཆུང་སྐྱེས་འདུག་ཅིང་མཐའ་རྒྱན་སེར་པོའང་
བཞད་འདུག་པ་མཐོང་། ཁོས་མེ་ཏོག་ལ་རོལ་མྱོང་ཞིག་བྱེད་ཆེད་སེམས་རྣལ་
དུ་ཕབ་ནས་ཐེངས་གཅིག་བསྣམས་པས། ཁམས་དྭངས་ཤིང་སྣང་བ་སྐྱིད་པའི་
དྲི་མ་ཞིམ་པོ་ཞིག་བྲོ་བར་གྱུར། སྔོན་ཆད་རྒན་མོས་ཁོར་བླུད་པའི་ཁུ་ཐང་ཡང་
འདི་ལྟར་ཞིམ་ངད་ཆེ་ལ་དྲི་ཤིན་ཏུ་བཙན་པས་ཁོས་རང་དབང་མེད་པར་
ཧབ་ཆ་ཞིག་ཤོར། ཧབ་ཆ་ཆེས་ཆེར་ཤོར་བས་གཉིད་ལས་སད་པར་གྱུར། མ་
གཞི་ཁོ་ད་དུང་རྒན་མོའི་འབོལ་ཁྲི་རུ་ལུས་ནས་ཡོད་པ་རེད།
ཁོས་ཡ་མཚར་དང་བཅས་ཏེ་ཕྱོགས་བཞིར་བལྟས།
“ངས་ཅིའི་ཕྱིར་འདི་འདྲའི་རྨི་ལམ་ཡ་མཚན་ཅན་ཞིག་རྨིས་སམ།”ཞེས་
ཡཱ་ཀིས་རང་གིས་རང་ལ་དེ་ལྟར་བཤད། དེ་ནས་ང་ཕལ་ཆེར་དོན་ངོ་མར་
ནགས་བྱི་ཞིག་ཏུ་གྱུར་ཞིང་སྲོག་ཆགས་ཆུང་ཆུང་གཞན་པ་ཚོ་དང་མཉམ་དུ་
ལས་ཀ་ལས་མྱོང་བ་མ་ཟད་ཇ་མ་ཞིག་ཏུའ ང་གྱུར།གལ་ཏེ་ངས་འདི་དག་ཚང་
མ་ཨ་མར་བཤད་ན་མོས་གད་མོ་འཆོར་ངེས་རེད། ཨ་ཁ་ཁ། ང་མྱུར་དུ་ཕྱིར་
ཁྱིམ་དུ་ལོག་ན་འགྲིག ངས་མོར་ཁྲོམ་ར་ནས་རོགས་མི་བྱེད་པར་གཞན་གྱི་
ཁྱིམ་ནས་འདུག་རྐྱང་ཁོ་ན་བྱས་ན་མོས་ང་ལ་ངོ་མ་གཤེ་གཤེ་གཏོང་ངེས་རེད།
“སྙམ་ནས་ཁོ་ཧར་གྱིས་ཡར་ལངས་ནས་བུད་སོང་། ཕལ་ཆེར་ཁོ་གཉིད་དུ་
ཡུར་བའི་དུས་ཚོད་རིང་དྲགས་པ་འདྲ་སྟེ། སུག་བཞི་སྦྲིད་ཅིང་སྐེ་ཡང་ཡོངས་
སུ་སྲ་མཁྲེགས་སུ་གྱུར་པའི་སྣང་བ་ཞིག་སྐྱེས་ཤིང་སོང་བ་ཙམ་གྱིས་གྱང་ངམ་
ཅོག་ཙེའི་ངོས་སུ་སྣ་ཡར་ཐུག་མར་ཐུག་བྱས། ནགས་བྱི་དང་བྱི་བ་གཞན་ཚོས་
ཁོའི་མཐའ་སྐོར་ནས་གྲག་ཞོར་རྒྱུག་ཞོར་བྱེད་པར་ཧ་ལམ་ཁོ་ཚོར་འདུག་
གྲོགས་བྱེད་དགོས་པ་འདྲ། ཡིན་ཡང་ཁོ་སྒོ་ཐེམ་གྱི་ལོགས་སུ་ཐོན་མ་ཐག་དེ་
ཚོ་སླར་སྟར་ཀའི་འབྲས་བུའི་སྐོགས་ཤུན་དུ་བསྡད་དེ་ཕྱིར་ཁང་པའི་ནང་དུ་
མྱུར་སྟབས་ཀྱིས་ཤུད་པས། ཁོས་དེ་ཚོའི་རྒྱང་རིང་གི་ངུ་སྐད་ཕྲ་མོ་ལས་གཞན་
ཅི་ཡང་མི་གོ་བར་གྱུར།
རྒན་མོས་ཁོ་ཁྲིད་ནས་ཡོང་བའི་ས་ནི་ཡུལ་མཐའ་འཁོབ་ཀྱི་གྲུ་ཟུར་ཞིག་
ཡིན་ཞིང༌། ཁོས་སྲང་ལམ་དོག་མོ་འགའ་བརྒྱུད་རྗེས་ད་གཟོད་ཕ་ཡུལ་དུ་འགྲོ་
སའི་ལམ་རྙེད། མཐར་ཁོ་ཁྲོམ་ར་རུ་ཐོན་ཐུབ་སོང་ཡང་སེམས་དེ་འདྲ་བདེ་མོ་
ཞིག་ཡེ་ནས་མིན། ཨ་མ་སྔར་ལྟར་ས་དེར་བསྡད་ནས་འདུག་ལ་སླེ་བོའི་ནང་
དུ་སྔོ་ཚོད་སྣ་ཁ་མང་པོ་བསྒྲིགས་འདུག་པ་དེར་བལྟས་ན་ཁོ་གཉིད་པའི་དུས་
ཚོད་ལ་རིང་རྒྱུ་མེད་པ་འདྲ། ཡིན་ཡང་ཕར་བལྟས་ཚོད་དུ་ཨ་མས་སེམས་སྡུག་
བྱེད་ཀྱིན་ཡོད་པ་དང་ཀུན་ནས་མཚུངས། རྒྱུ་མཚན་ནི་མོས་ལམ་འགྲོ་བར་སྔོ་
ཚོད་ཉོ་བར་མི་འབོད་པར་ལག་གཉིས་ཀྱིས་འགྲམ་པ་བསྐྱོར་ཏེ་རྣམ་རིག་ཉོབ་
པའི་རྣམ་པ་ཞིག་བསྟན་འདུག དེ་ནས་ཁོ་ཨ་མའི་གམ་དུ་བཅར་རྗེས་ཨ་མའི་
ངོ་མདོག་རྒྱུན་ལྡན་ལས་སྐྱ་མདོག་ཏུ་གྱུར་དྲགས་པ་ཚོར་ཏེ་ཁོར་དོགས་པས་
མནར་ཏེ་ཅི་བྱ་གཏོལ་མེད་ཀྱི་ངང་དུ་ལུས། མཐར་ཁོས་སྙིང་སྟོབས་ཆེས་ཆེར་
བསྐྱེད་ཅིང་དལ་བ་དལ་བུར་མོའི་གམ་དུ་སོང་ནས། སྙིང་ཉེ་བའི་ངང་ལག་
གཡས་པ་མོའི་ཕྲག་པར་བཞག་ནས་སྐད་དམའ་མོས། “ཨ་མ། ཁྱོད་ལ་ཅི་ཞིག་
བྱུང་སོང་།ཁྱོད་ངའི་ཐོག་ཏུ་ཁོང་ཁྲོ་ལངས་པ་ཡིན་ནམ།”ཞེས་དྲིས།
ཧན་ནཱ་ཁ་ཕྱིར་འཁོར་འཕྲལ་ཁོ་མཐོང་ནས་སྐད་ཆེན་པོས་ཨག་བཏབ།
“ཁྱོད་ཀྱིས་ང་ལ་ཅི་ཞིག་བྱེད་འདོད་པ་ཡིན། མི་གཙོག་སུག་ཐུང་། ཕར་
སོང་། མགྱོགས་པོར་ཕར་སོང་། འདི་ལྟར་ཀུ་རེ་རྩེ་བར་ང་སུན།”ཞེས་སྐད་ཆེན་
པོས་བཤད།
“ཨ་མ། ཁྱོད་ལ་ཅི་ཞིག་བྱུང་སོང༌། ཁྱོད་ལ་ངོ་མ་མི་བདེ་བ་ཞིག་བྱུང་
འདུག ཁྱོད་ཀྱིས་ཅིའི་ཕྱིར་རང་གི་བུ་ཕྱིར་སྐྲོད་པ་ཡིན།”ཞེས་ཡཱ་ཀིས་ཧ་ལས་
པའི་སྒོ་ནས་དྲིས།
“ངས་ཁྱོད་ལ་སྔ་མོ་ནས་བཤད་པ་འདི་ཡིན། མྱུར་དུ་ཕར་སོང་། ཁྱོད་ཀྱིས་
འདི་ལྟར་མགོ་སྐོར་བཏང་ཡང་ངའི་ལག་ནས་སྒོར་མོ་ལེན་མི་ཐུབ།”ཅེས་ཧན་
ནཱས་ཁོང་ཁྲོ་ཆེན་པོས་བཤད།
ཁྲོམ་རའི་ནང་གི་བུད་མེད་གཞན་དག་གིས་ཧན་ནཱས་སྐད་ཆེན་པོས་
འཛིང་ཁ་བྱེད་ཀྱིན་པ་ཐོས་ནས་མྱུར་དུ་འདུས་བྱུང་། ཧན་ནཱས་སྐད་ཆེན་པོས་
མོའི་གམ་ཏུ་ཡོད་པའི་བུད་མེད་ཅིག་ལ། “ངོ་མ་ལུགས་མེད་ཀྱི་སྐད་ཆ་རེད།
སྐྱུག་བྲོ་བའི་སུག་ཐུང་འདིར་ལྟོས་དང་། ཁོས་ངའི་སྡུག་བསྔལ་གྱིས་ཀྱང་ཀུ་རེ་
རྩེ་ཕོད། ཁོས་ང་ལ་ཁོ་ངའི་བུ་ངོ་མ་ཡིན། ཁྱོད་ཀྱི་ཡཱ་ཀི་ཡིན་ཟེར། ངོ་མ་ཁྲེལ་
མེད་ཀྱི་འདྲེ་ཕྲུག་ཅིག་རེད།”ཅེས་བཤད།
སྙིང་རྗེ་བའི་ཡཱ་ཀིས་ཅི་ཞིག་ཡིན་པ་རྩ་བ་ནས་ཧ་མ་གོ་བར་སེམས་སུ། དེ་
རིང་ཁོས་རྒྱུན་ལྡན་དང་འདྲ་བར་ཨ་མ་དང་མཉམ་དུ་ཁྲོམ་ར་ནས་སྔོ་ཚོད་
དང་སིལ་ཏོག་བཙོངས་པ་ཡིན། དེ་ནས་རྒན་མོར་འགྲོགས་ནས་མོའི་ཁྱིམ་ལ་
སོང་ནས་ཁུ་ཐང་ཕོར་བ་གང་འཐུངས་རྗེས། ཅུང་ཙམ་གཉིད་ནས་ཕྱིར་ལོག་
པ་ཡིན་སྙམ། འོན་ཀྱང་ཨ་མ་དང་བུད་མེད་ཚོང་པ་ཚོས་ལོ་བདུན་འགོར་སོང་
ཞེས་བཤད། དེ་ཚོས་ད་དུང་ཡཱ་ཀི་ལ་སྐྱུག་བྲོ་བའི་སུག་ཐུང་ཞེས་དམོད། འདི་
དོན་ངོ་མ་ཅི་ཞིག་ཡིན་ནམ། ཁོས་ཨ་མས་རང་གི་ཚིག་གཅིག་ལའང་ཉན་
འདོད་མེད་པ་ཤེས་ནས་མིག་ནས་མཆི་མ་མང་དུ་འདོན་བཞིན་སེམས་སྡུག་
གི་ངང་ནས་ཁ་བྲལ་ཞིང་རང་གི་ཨ་ཕའི་ཁང་ཆུང་གི་ཕྱོགས་སུ་གོམ་སྟབས་
བསྒྱུར་བ་དང་། ཁོ་ལྷམ་བཟོ་ཁང་གི་སྒོར་ཐོན་དུས་དེར་འགྲེང་ནས་ཁང་པའི་
ནང་དུ་བལྟས་ནས་བསྡད། ལྷམ་བཟོར་བྲེལ་བ་ཆེན་པོ་ལངས་འདུག དང་ཐོག་
ཁོས་ཡཱ་ཀི་ལ་མཉམ་འཇོག་མ་བྱས། འོན་ཀྱང་གློ་བུར་དུ་མགོ་བོ་བཏེགས་ནས་
སྒོ་ཁ་རུ་ལྟ་ཙམ་བྱས་པས། ཁོར་འཇིགས་སྣང་ཆེན་པོ་ལངས་ཤིང་ལག་གི་ལྷམ་
དང་སྐུད་པ་ཡོད་ཚད་ཐང་དུ་ལྷུང་ཞིང་སྐད་ཆེན་པོས”གནམ་རྒན་མ། དེ་ཅི་
ཞིག་རེད། དེ་ཅི་ཞིག་རེད་ཡ།”ཞེས་འུར་བརྒྱབ།
“མཚན་བདེ་ལེགས། ཨ་ཁུ། ཁྱེད་བདེ་མོ་ཡིན་ནམ།”ཞེས་ཡཱ་ཀི་ཁང་པའི་
ནང་དུ་སོང་ནས་དེ་ལྟར་བདེ་འཚམས་ཞུས།
“མི་བདེ། མི་བདེ། སྐུ་ཞབས་ཆུང་ཆུང་།”ཞེས་ཨ་ཕས་ལན་བཏབ་པས། ཡཱ་
ཀིར་ཤིན་ཏུ་ཡ་མཚན་སྐྱེས་པར་གྱུར། རྒྱུ་མཚན་ནི་ཕལ་ཆེར་ཨ་ཕས་ཀྱང་ཁོ་
ངོ་མི་ཤེས་པར་གྱུར་པ་འདྲ། དེ་ནས་ཨ་ཕས།”ང་ད་ལྟ་རྒས་ཟིན། ལུས་ཁམས་
ཀྱང་དེ་འདྲ་བདེ་རྒྱུ་མེད། ང་གཅིག་པུས་ལས་ཀ་ལས་དགོས་པས་གླ་བ་ཆུང་
ཆུང་ཞིག་བཙལ་འདོད་ཀྱང་གླ་སྟེར་རྒྱུ་མེད།”ཅེས་བཤད།
“ཁྱོད་ལ་རོགས་བྱེད་མཁན་མེད་དམ། ཁྱོད་ཀྱི་བུ་མེད་དམ།”ཞེས་སླར་
ཡང་དྲིས།
“གནམ་རྒན་མས་མཁྱེན། ང་ལ་སྔོན་ཆད་བུ་ཞིག་ཡོད། མིང་ལ་ཡཱ་ཀི་ཟེར།
ཁོ་ད་དུང་ཡོད་ན་ཕོ་ལོ་ཉི་ཤུར་སོན་ཡོད་པས་སྐྱེ་སྟོབས་ཆེ་བའི་ཕོ་གསར་ལ་
གྱུར་ཡོད་པས་ང་ལ་ལས་ཀ་ལས་རོགས་བྱེད་ཐུབ། ཨ།”ཞེས་ལྷམ་བཟོས་སེམས་
སྡུག་དང་བཅས་ཏེ་ལན་བཏབ།
ལྷམ་བཟོས་ཡུད་ཙམ་མཚམས་བཞག་ནས་མུ་མཐུད་དུ”ལོ་བདུན་གྱི་
སྔོན་ལ་ཁོ་ཚལ་འཚོང་ཁྲོམ་ར་ནས་སྐྱུག་བྲོ་བའི་རྒན་མོ་ཞིག་གིས་ཁྲིད་སོང་བ་
རེད།”ཅེས་ལྷམ་བཟོས་སླར་ཡང་སེམས་སྡུག་དང་བཅས་ཏེ་ལན་བཏབ།
“ལོ་བདུན་གྱི་ཡར་སྔོན།”ཞེས་ཡཱ་ཀིས་རང་གིས་རང་ལ་ཡང་ཡང་དེ་ལྟར་
བཤད།
“རེད་ཡ། སྐུ་ཞབས་ཆུང་ཆུང་། ལོ་བདུན་གྱི་ཡར་སྔོན་རེད། ངས་ད་ལྟའང་
གསལ་པོར་དྲན་ཐུབ། ལོ་བདུན་གྱི་སྔོན་ལ་སྐྱུག་བྲོ་བའི་རྒན་མོ་ཞིག་ངའི་ཆུང་
མའི་སྔོ་ཚོད་འཚོང་སར་ཡོང་ནས་སྔོ་ཚོད་དག་གདམ་གསེས་ཡུད་ཙམ་བྱས་
རྗེས། ཚོན་དཀར་དྲུག་ཉོས་པ་རེད། དེ་ནས་ངའི་ཆུང་མ་སེམས་བཟང་བས་
རྒན་མོས་དེ་དག་མི་ཐེག་པར་སེམས་ཁུར་བྱས་ནས་ཡཱ་ཀི་ལ་མོར་རོགས་བྱས་
ནས་ཁྱིམ་དུ་བསྐྱལ་དུ་བཅུག་པ་རེད། ཡིན་ཡང་དུས་དེ་ནས་བཟུང་ང་ཚོས་
རང་གི་སྙིང་ཉེ་བའི་ཡཱ་ཀི་མཐོང་རྒྱུ་མ་བྱུང་།”ཞེས་བཤད།
“ཁྱོད་ཀྱིས་དོན་དེ་ལོ་བདུན་གྱི་ཡར་སྔོན་ལ་བྱུང་བ་རེད་ཅེས་བཤད་པ་
ཡིན་ནམ།”
“ད་ལོའི་དཔྱིད་ཀར་ཐོན་དུས་ལོ་བདུན་འགོར་བ་རེད། ང་ཚོས་གྲོང་ཁྱེར་
ནང་གི་ས་གང་སར་མི་འཚོལ་བའི་རྩད་ཡིག་སྦྱར་ནས་དུད་ཁྱིམ་རེ་རེ་བྱས་
ནས་དྲིས་མྱོང་། འོན་ཀྱང་གནས་ཚུལ་ཅི་ཡང་མ་གོ ལོ་དགུ་བཅུར་ཐོན་པའི་
རྒན་མོ་ལོ་ལོན་ཞིག་གིས་དེ་ནི་བདུད་མོ་ཁུ་ལོ་ཐོ་བེ་སུ་རེད། མོ་ལོ་ལྔ་བཅུའི་
ནང་དུ་ད་གཟོད་གྲོང་ཁྱེར་འདིར་ཐེངས་གཅིག་ལོག་པ་ཡིན་ལ་འདྲ་མིན་གྱི་
༡ དངོས་པོ་སྣ་ཚོགས་ཉོ་བ་རེད་ཅེས་ལབ་བྱུང་།”ཅེས་བཤད་ཚར་རྗེས་ཁོས་སླར་
ཡང་ལག་ནང་གི་ལས་ཀ་ལས།
དེ་བས་ཡཱ་ཀིས་ད་གཟོད་ཧ་གོ་བར་གྱུར།དོན་དུ་རང་གིས་རྨི་ལམ་རྨིས་པ་
མ་ཡིན་པར་སྐྱུག་བྲོ་བའི་རྒན་མོ་དེས་ནགས་བྱི་ཞིག་ཏུ་བསྒྱུར་ཅིང་མོར་དག་
དག་ལོ་བདུན་ལ་ཞབས་གཡོག་བསྒྲུབས་པ་ཡུན་རིང་ལ་མ་ཚོར་བ་དེ་རེད།
རང་གི་ཡ་མཚན་ཆེ་བའི་འདས་སོང་ལ་ཕྱིར་དྲན་ཞིག་བྱས་པས། དེ་འཕྲལ་
ཏུ་ཁོང་ཁྲོ་དང་སྐྱོ་བ་འདྲེས་མའི་གནས་སུ་ལྷུང་ཞིང་ཞེ་འཁོན་གཏིང་ནས་
ལངས་ཏེ་འགད་ལ་ཁད་བྱས། སྐབས་དེར་ཁོའི་ཨ་ཕས་ཁོ་ལ“སྐུ་ཞབས་ཆུང་
ཆུང་། ཁྱོད་ཀྱིས་ཅི་ཞིག་ཉོ་འདོད་པ་ཡིན། འདྲུད་ལྷམ་ཆ་གཅིག་གམ་ཡང་ན་
སྣ་ཤུབས་ཤིག་ཉོ་དགོས་པ་ཡིན།”ཞེས་དྲིས།
ཡཱ་ཀིས”ངས་ཅིའི་ཕྱིར་སྣ་ཤུབས་ཤིག་ཉོ་དགོས་པ་རེད། ངའི་སྣ་ལ་ཅི་
ཞིག་བྱུང་འདུག”ཅེས་དྲིས།
“གལ་ཏེ་ང་ལ་ཁྱོད་ཀྱི་སྣ་ལྟ་བུའི་མི་སྡུག་པ་ཞིག་ཡོད་ན། ངས་ངེས་པར་
དུ་རྒྱ་སེའི་མེ་ཏོག་གི་མདངས་དང་ལྡན་པའི་སྣ་ཤུབས་ཤིག་བཟོས་ནས་ཐུམ་
རྒྱག་སྲིད། སྐུ་ཞབས་ཆུང་ཆུང༌། ང་ལ་འདིར་ཀོ་བ་ཡག་པོ་ཞིག་ཡོད། ཁྱོད་ཀྱིས་
གཟིགས་དང་། ནམ་རྒྱུན་ཁྱོད་ཀྱིས་སྣ་དེ་སྒོ་འགྲམ་གྱི་ཀ་བའམ་འགྲིམ་འཁོར་
གྱི་ངོས་སུ་གདོང་ཐུག་བྱེད་སྲིད་པ་ངས་ཤེས་ཡོད། དེ་བཞིན་ཁྱོད་རང་དེར་
སུན་པ་མིན་ནམ།”ཞེས་ལྷམ་བཟོས་བཤད།
ཡཱ་ཀིས་ཨ་ཕའི་སྐད་ཆར་ཉན་རྗེས་སྐྲག་ནས་སྐད་ཆ་ཚིག་གཅིག་ཀྱང་
བཤད་མི་ཐུབ་པར་གྱུར། དེ་བཞིན་ཁོས་རང་གི་སྣ་ལ་རེག་པས་སྣ་ནི་ཆེ་ཞིང་
སྦོམ། དེར་བསྟུན་རྒན་མོས་ཁོའི་གཟུགས་དབྱིབས་བསྒྱུར་འདུག་ལ། ཨ་མས་
ཁོ་ངོས་མི་ཟིན་པ་དང་སྐྱུག་བྲོ་བའི་སུག་ཐུང་ཞེས་དམོད་པ་དེའི་རྐྱེན་ཡིན་。
འདུག དེ་ནས་ཡཱ་ཀིས“ཨ་ཁུ། ཁྱོད་ལ་མེ་ལོང་ཡོད་དམ། ངས་ནང་ལ་བལྟ་
དགོས།”ཞེས་ངུ་ལ་ཁད་ཀྱིས་བཤད།
“ང་ལ་འདིར་མེ་ལོང་མེད། གལ་ཏེ་ཁྱོད་ཀྱིས་ངོ་མར་མེ་ལོང་ནང་དུ་ལྟ་
འདོད་ན། ཁྱོད་མདུན་གྱི་སྐྲ་བཞར་ཁང་དུ་སོང་ཆོག དེ་ནས་ཁྱོད་ཀྱིས་རང་གི་
གཟུགས་དབྱིབས་ལ་ཡོངས་སུ་བལྟས་ཆོག”ཅེས་ལྷམ་བཟོས་བཤད་རྗེས། ཡཱ་ཀི་
ཕྱིར་དེད་ཅིང་སྒོ་བརྒྱབ་སྟེ་མུ་མཐུད་དུ་ལས་ཀ་གཉེར།
ཡཱ་ཀིས་སེམས་སྡུག་གི་ངང་ནས་གཞུང་ལམ་འཕྲེད་ཀྱིས་བཅད་ཏེ་སྐྲ་
བཞར་ཁང་དུ་སྐྲ་བཞར་མཁན་ལ་ཐུག་ཏུ་སོང་། ཁོ་ནང་དུ་སོང་ནས་་ཞོགས་
པར་བདེ། ཁྱོད་ཀྱིས་ང་ལ་མེ་ལོང་ནང་དུ་བལྟ་རུ་འཇུག་རོགས།”ཞེས་སྐད་
གསང་མཐོན་པོས་བཤད།
“ལྟོས་ཡ། མེ་ལོང་གན་ན་ཡོད། “ཅེས་འུར་རྒྱག་བཞིན་སྐྲ་བཞར་མཁན་
ཆེས་ཆེར་བགད་པ་དང་། དེ་ན་ཡོད་པའི་སྨྲ་ར་བཞར་དུ་ཡོང་བའི་མི་རྣམས་
ཀྱང་ཧབ་ཆ་ཆེན་པོས་བགད་བྱུང་། དེ་ནས་ཡང་། “ཁྱོད་ནི་ངོ་མ་མཛེས་སྡུག་
ལྡན་པའི་གསར་བུ་ཞིག་རེད། ལུས་ནི་སྨྱུག་མ་བཞིན་དུ་དྲང་ཞིང་ཚད་དང་
ལྡན། ད་དུང་ངང་བའི་སྐེ་དང་རྒྱལ་མོའི་ཕྱགསེང་གེའི་སྣ་སོགས་ཡོད་པས།
འདི་ལས་ལྷག་པའི་མཛེས་ཆ་ཞིག་གང་ན་ཡོད། ཁྱོད་ལ་ཅུང་ཙམ་ང་རྒྱལ་སྐྱེས་
ཡོད་ཚོད་རེད། འོན་ཀྱང་རང་གིས་རང་ལ་ལྟོས་ཡ།”ཞེས་བཤད།
སྐྲ་བཞར་མཁན་གྱིས་དེ་ལྟར་བཤད་པས་སྐྲ་བཞར་ཁང་དུ་ཡོད་པའི་མི་
རྣམས་མཉམ་དུ་ཧབ་ཆ་དིར་རེར་སོང་། ཡཱ་ཀི་མེ་ལོང་མདུན་དུ་སོང་འཕྲལ་
དེ་མ་ཐག་ཏུ་མིག་ཆུ་དབང་མེད་དུ་ཤོར། རྒྱུ་མཚན་ནི་ཁོའི་མིག་ནི་དེ་འདྲའི་
ཆུང་ཆུང་ཞིག་ཏུ་བསྒྱུར་འདུག་ལ། སྣ་ནི་ཤིན་ཏུ་ཆེ་བར་ཐད་ཀར་ཁ་བརྒྱུད་
ནས་མ་ནེའི་འོག་ཏུ་བསྲིངས་འདུག སྐེ་ནི་ཅུང་ཙམ་ཡང་མེད་པར་མགོ་བོ་
ཕྲག་པའི་ནང་དུ་ཟབ་མོར་ཟུག་འདུག གཟུགས་ནི་ཤིན་ཏུ་ཆུང་ཞིང་ཐུང་།
རྒྱབ་ནི་གཞི་ལྟར་སྒུར་ལ་བྲང་འབུར་ནས་ཡོད་པས་ཕར་བལྟས་པ་ཙམ་གྱིས་
དངོས་པོ་གང་བཅུག་ཡོད་པའི་ཁུག་མ་ཞིག་དང་ཀུན་ནས་མཚུངས། རྐང་པ་
གཉིས་ནི་ཕྲ་ཞིང་ཉམ་ཐག་པས་གླེན་འཁོབ་ཏུ་གྱུར་པའི་ཁོག་སྟོད་ཐེག་དཀའ་
ཚོད་རེད། འོན་ཀྱང་ལག་པ་གཉིས་ནི་རྩུབ་ཅིང་སྦོམ་ལ་སེར་མདོག་ཡིན་པ་
དང་མཛུབ་མོ་ནི་ཕྲ་ཞིང་རིང་བས་སྡོམ་ཞིག་གི་རྐང་པ་དང་གཉིས་སུ་མ་
མཆིས།
ཞོ་ཡཱ་ཀིའི་སེམས་སུ”ང་ད་ལྟའི་རྣམ་པ་འདི་ལྟ་བུར་གྱུར་འདུག་པས་
ཐ་མ་གཉིས་ཀྱིས་ཁོ་ཚོའི་བུ་ཡིན་པ་ངོ་མི་ཤེས་པ་ལུགས་དང་མཐུན་པ་ཞིག་
རེད།”སྙམ།
སྐབས་དེར། ཡཱ་ཀིའི་སེམས་སུ་སླར་ཡང་ཞོགས་པ་དེར་རྒན་མོ་དེ་ཨ་མའི་
སྔོ་ཚོད་འཚོང་སར་ཡོང་ནས་སྔོ་ཚོད་ཉོས་པའི་རྣམ་པ་ཡིད་ལ་འཁོར། དུས་
དེར་ཁོས་རྒན་མོ་དེའི་སྐྱེ་གཟུགས་དང་། རྣ་རིང་པོ། མི་སྡུག་པའི་མཛུབ་མོ་
བཅས་ལ་འཕྱ་དམོད་བྱས་མྱོང་པ་དྲན། འོན་ཏེ་ད་ལྟ་འདི་དག་ཚང་མ་ཁོ་
རང་གི་ལུས་ཐོག་ལ་བབས་པ་རེད།
“ཝེ། ངའི་རྒྱལ་སྲས། ཁྱོད་ཀྱིས་མེ་ལོང་ནང་དུ་ཡུན་རིང་བལྟས་སོང་།”ཅེས་
བཤད་ཀྱིན་སྐྲ་བཞར་མཁན་ཁོའི་མདུན་དུ་སོང་ནས་སྐད་ཆེན་པོས་བགད་པ་
དང་། “ངོ་མ་རྨི་ལམ་ལའང་འདི་ལྟ་བུའི་གཟུགས་དགོད་བྲོ་བ་ཅན་ཞིག་ལ་
ཐུག་མ་མྱོང་། ངས་ཁྱོད་ལ་ཐབས་བཀོད་ལེགས་པོ་ཞིག་འཐེན། མི་ཆུང་སུག་
ཐུང་། ངའི་སྐྲ་བཞར་ཁང་དུ་ཡོང་བའི་མགྲོན་པོ་ཉུང་རྒྱུ་མེད་ཀྱང་བསམ་ཚོད་༡
ལྟ་བུའི་མང་པོ་ཞིག་མེད། རྒྱུ་མཚན་ནི་ངའི་ཁྱིམ་མཚེས་སྐྲ་བཞར་མཁན་ཀྲའོ་
མོས་ལ་གང་ནས་ཁྲིད་འོངས་པ་མི་ཤེས་པའི་མི་ཆེན་ཞིག་ཡོད་པས་ཁོས་རྒྱུན་
དུ་མགྲོན་འགུག་བྱས་སོང་བས་རེད། ངའི་སར་ཡོང་ནས་བྱ་བ་སྒྲུབས། ཁྱོད་སྒོ་
འགྲམ་དུ་ལངས་བསྡད་པ་ཁོ་ནས་ཆོག ངོ་མ་ཁྱོད་ཀྱི་ངོ་མཚར་བའི་རྣམ་པས་
མགྲོན་པོ་མང་པོ་འགུག་ངེས་རེད། འདི་ལྟར་ཁྱོད་ཀྱིས་མགྲོན་པོ་རེའི་ལག་
ནས་གླ་ཉུང་ཉུང་རེ་ལེན་ཆོག ཁྱེད་ཀྱིས་ལྟོས་དང་། འདི་ངོ་མ་བྱ་བ་ལེགས་པོ་
ཞིག་རེད་ཡ།”ཞེས་བཤད།
ཡཱ་ཀིས་བློ་ཐབས་དེར་ཉན་རྗེས་ཤིན་ཏུ་ཁྲོས། ཡིན་ཡང་ཁོས་ཅི་ཞིག་བྱེད་
ནུས་ངེས། ཁོས་གཞན་གྱི་འཕྱ་དམོད་ལ་བཟོད་བསྲན་བྱེད་པ་ལས་གཞན་ཅི་
ཡང་མི་ནུས། དེ་བས་ཁོས་སྐྲ་བཞར་མཁན་ལ་ང་ལ་བྱ་བ་དེ་སྒྲུབ་པའི་ཁོམ་
ལོང་མེད་ཚུལ་བཤད་རྗེས་ཁ་བྲལ། སྐྱུག་བྲོ་བའི་རྒན་མོས་ཁོའི་ལུས་ལ་ཚབས་
ཆེ་བའི་གནོད་པ་སྟེར་ཐུབ་ཀྱང་ནང་སེམས་ལ་གཏོར་བརླག་བྱེད་མི་ཐུབ་པ་
ཁོའི་སེམས་ལ་གསལ་པོ་ཡིན། དེ་བཞིན་ཁོས་ཡང་བསྐྱར་ཨ་མའི་གམ་དུ་སོང་
ནས་མ་བུ་ངོ་སྦྱོར་གྱི་ཚོད་ལྟ་ཞིག་བྱེད་པའི་བློ་ཐག་བཅད།
ཁོ་སླར་ཡང་ཁྲོམ་ར་རུ་སོང་ནས་ཨ་མར་སེམས་ལྷོད་ལྷོད་ཀྱིས་ཁོའི་སྐད་
ཆ་རྫོགས་རག་བར་དུ་ཉན་པའི་ཞུ་བ་བྱས། ཐོག་མར་ཁོས་རང་གི་འདས་
དོན་ཡོད་ཚད་ལ་ཕྱིར་དྲན་བྱས་ཤིང་། ཨ་མར་ཉིན་མོ་དེར་ཁོ་རང་རྒན་མོ་
དང་འགྲོགས་ནས་སོང་བའི་རྣམ་པ་དྲན་གསོ་བྱ་རུ་བཅུག་པ་དང་། བདུད་
མོ་དེས་ཁོ་ནགས་བྱི་ཞིག་ཏུ་བསྒྱུར་ནས་འདིའི་ལོ་བདུན་གྱི་རིང་ལ་གཏན་དུ་
སྟར་ཀའི་ཁང་ཆུང་དེའི་ནང་དུ་བཅུག་ཅིང་མོར་ལོ་བདུན་ལ་ཞབས་གཡོག་
བསྒྲུབས་པ་བཤད། ཨ་མས་ཡཱ་ཀིས་སྐད་ཆར་ཉན་རྗེས་ཅི་བྱེད་ཀྱི་ཐབས་མ་
རྙེད་ཅིང་མིག་མདུན་གྱི་སྐྱུག་བྲོ་བའི་སུག་ཐུང་དེ་མོས་ལོ་ཐོག་ཟླ་བརྩེགས་སུ་
ཡིད་ལ་འཁོར་བའི་བུ་ཆུང་དེ་ཡིན་པར་ཡིད་ཆེས་བྱེད་མ་ཕོད་ཕྱིར། མཇུག་
མཐར་མོས་ཆེས་ལེགས་པ་ནི་ཁྱོ་ཀ་དང་མཉམ་དུ་གྲོས་ཤིག་བྱེད་པ་དེ་རེད་
སྙམ་ནས་སླེ་བོ་དག་སྡུད་ཉར་བྱས་ཏེ་ཡཱ་ཀི་ཁྲིད་ནས་ལྷམ་བཟོ་ཁང་གི་ཕྱོགས་
སུ་ཆས།
“ཁྱོད་ཀྱིས་ལྟོས་དང་། མི་འདིས་ང་ལ་ཁོ་ང་ཚོས་བོར་ཟིན་པའི་བུ་ཕྲུག་ཡཱ་
ཀི་ཡིན་ཞེས་བཤད། ལོ་ངོ་བདུན་གྱི་སྔོན་ལ་བདུད་མོས་ཁོ་ང་ཚོའི་ལག་ནས་
བསླུས་སོང་བ་མ་ཟད། ཁོ་ལ་མཐུ་བཏང་ནས་ནགས་བྱི་ཞིག་ཏུ་བསྒྱུར་ཞིང་ལོ་
བདུན་ལ་བཙོན་དུ་བཅུག་ཚུལ་བཤད་བྱུང་།”ཞེས་ལྷམ་བཟོ་ལ་བཤད།
“རེད་དམ།”ཞེས་ལྷམ་བཟོས་ཁོང་ཁྲོ་དང་བཅས་ཏེ་མོའི་བཤད་མཚམས་
བཅད་དེ། “འདི་ཚང་མ་ཁོས་ཁྱེད་ལ་བཤད་པ་རེད་དམ། བཟང་གི། ལྟས་ངན་
ཆུང་ཆུང་འདི། དོན་འདི་ཆུ་ཚོད་གཅིག་གི་སྔོན་ལ་ངས་ཁོར་བཤད་པ་ཡིན་
ཏེ། ཁོ་མྱུར་དུ་ཁྱོད་ཡོད་སར་སོང་ནས་རྫུན་བཤད་པ་རེད། ཝེ། ངའི་བུ་ཕྲུག
ཁྱོད་ལ་མཐུ་ཕོག་པ་རེད་དམ། ཆོག་གི། ངས་ཁྱོད་སངས་དྲག་ལ་གཏོང་།”ཞེས་
བཤད་ཞོར་དུ་ཀོ་བའི་རྒྱུན་བུ་ཞིག་བླངས་ནས་ཁོའི་མདུན་དུ་བརྒྱུགས་ཏེ་ཁོའི་
རྒྱབ་དང་དཔུང་བར་གཞུས་པས། ཡཱ་ཀིས་ན་ཟུག་ལ་མ་བཟོད་པར་དེ་མ་ཐག་
ཏུ་ཆོ་ངེ་བཏབ་ཅིང་སྨེ་སྔགས་འདོན་ཞོར་དུ་བྲོས།
ཡཱ་ཀིས་གྲོང་ཁྱེར་འདིར་རྩ་བ་ནས་ཁོའི་སྡུག་བསྔལ་ལ་སྙིང་རྗེ་སྒོམ་
མཁན་དང་རོགས་བྱེད་མཁན་མེད་པ་ཚོར། ཉིན་དེ་ནས་བཟུང་། ཁོའི་ཁ་ལ་
འདོད་པའི་ཟས་དང་སྐོམ་པའི་ཆུ་མེད་པར་གྱུར་ཅིང༌། མཚན་དུས་སུ་ཆོས་
ཁང་ཕྱི་རོལ་གྱི་སྲ་ཞིང་མཁྲེགས་ལ་གྲང་ལྷགས་ཆེ་བའི་སྟེགས་བུར་བུད་ནས་
གནས་བཅའ་བ་ལས་ཐབས་གཞན་མེད་པར་གྱུར་ཏོ། །

མིའུ་ཐུང་སྣ་རིང་། (སྨད་ཆ།)

པེ་ལེན་ཧོ་ཧྥུས་བརྩམས། རྡོ་རྗེ་སྐྱིད་ཀྱིས་བསྒྱུར།
ཕྱི་ཉིན་ཞོགས་པར། མིག་ལ་གཟེར་བའི་ཉི་ཟེར་གྱི་འོད་ཐིགས་ཕྲ་མོས་
ཡཱ་ཀི་རྨི་ལམ་ལས་དཀྲོགས། ཁོས་མུ་མཐུད་ནས་གཉིད་ཀྱི་གཏིང་མཐའ་ཉུལ་
བའི་ལས་སྡུག་པོ་དེ་རིང་དུ་སྤངས་ཏེ་མ་འོངས་འཚོ་བའི་ཐད་ཀྱི་དཀའ་རྙོག་
དག་ལ་བསམ་བློ་མང་དུ་བཏང༌། ཁོའི་སེམས་སུ་སྔོན་ཆད་ནགས་བྱི་ཡིན་པའི་
སྐབས་སུ་སྔོ་ཚོད་བརྔོ་བའི་ལག་རྩལ་བྱང་ཆུབ་པ་ཞིག་སློབ་ཡོད་པ་དྲན་པས།
ད་ནི་ལག་རྩལ་འདི་ཉིད་ཅིས་ཀྱང་བེད་སྤྱོད་བྱེད་དགོས་སྙམ།
ཁོས་ས་གནས་དེའི་མངའ་བདག་ནི་ཀོང་ཅའོ་ཞིག་ཡིན་པ་དང་། ཀོང་
ཅའོ་དེ་ནི་བཟའ་བཏུང་ལ་ཤིན་ཏུ་མཐོང་ཆེན་དང་རོ་མཆོག་ཚལ་རིགས་སྣ་
ཚོགས་བཟའ་རྒྱུར་དགའ་ནི་ཞིག་ཡིན་ཚུལ། རྒྱུན་དུ་འཛམ་གླིང་ས་ཆ་སོ་སོ་
ནས་རང་ཉིད་ལ་མཁོ་བའི་ལག་རྩལ་མཐོ་བའི་གཡོས་སྦྱོར་པ་འཚོལ་བཞིན་
འདུག་པ་སོགས་ཤེས་ནས། ཐད་ཀར་ཀོང་ཅའོ་ཡི་ཕོ་བྲང་དུ་སོང་། ཁོ་སྒོ་ཁར་
ཐོན་རྗེས་སྒོ་སྲུང་བ་རྣམས་ལ་རང་ཉིད་མ་ཆེན་ལ་ཐུག་འདོད་ཆེ་ཚུལ་བཤད་
པ་ན། སྒོ་སྲུང་བ་རྣམས་གད་མོ་དགོད་ཞོར་ཁོ་རང་ར་སྐོར་ནང་མའི་ཕྱོགས་
སུ་ཁྲིད། དེར་འདུས་ཀྱི་གཡོག་པོ་ཚང་མས་ཁོ་ལ་བལྟས་ནས་ཧབ་དགོད་བྱེད་
ཅིང་རིམ་བཞིན་ཁོའི་རྗེས་ལ་འདེད་པའི་མི་ནི་ཇེ་མང་ནས་ཇེ་མང་དུ་གྱུར་ཏེ་
ཕོ་བྲང་གི་རྡོ་ཐེམ་མདུན་དུ་འདུས། སྒོ་ཁར་དགྲ་བོ་ཞིག་སླེབས་ཡོད་པ་དང་
འདྲ་བར་ཚང་མས“མིའུ་ཐུང་ཆུང་ཆུང་། ཇི་འདྲའི་ཡ་མཚན་ཅན་གྱི་མིའུ་
ཐུང་ཆུང་ཆུང་”ཞེས་སྐད་བརྒྱབ་པའི་སྒྲ་ནི་བར་སྣང་དུ་ཁྱབ།
ཏག་ཏག་སྐབས་དེ་ལ། ཕོ་བྲང་ནང་གི་ཉུག་རུམ་པའི་གདོང་ལ་ཁྲོ་གཉེར་
གྱིས་ཁེངས་ཤིང་ལག་ཏུ་ད་དུང་རྟ་ལྕག་བཟུང་སྟེ་སྒོ་ཁར་རྒྱུགས་ཡོང་། “ཁྱི་
ཕྲུག་ཁྱོད་ཚོ། ཤི་འདོད་པ་ཨེ་ཡིན། ཅིའི་ཕྱིར་འདི་ནས་འུར་རྒྱབ་པ་ཡིན། ཅའོ་
ཡེ་ད་དུང་ཉལ་བསྡད་ཡོད་པ་མ་ཤེས་སམ།”ཞེས་བཤད་ཞོར་དུ་རྟ་ལྕག་གིས་
རྟ་སྲུང་དང་སྒོ་སྲུང་འགའི་རྒྱབ་ལ་ལན་འགའ་གཞུས། “སྐུ་ངོ་ལགས། ང་ཚོས་
མིའུ་ཐུང་ཞིག་ཁྲིད་ཡོང་ཡོད་པ་ཁྱེད་ཀྱིས་མ་མཐོང་སམ། འདི་འདྲའི་མིའུ་
ཐུང་ཞིག་ཁྱེད་ཀྱིས་ཀྱང་མཐོང་མྱོང་མེད་པ་ཁོ་ཐག་ཡིན།”ཞེས་འུར་བརྒྱབ།
ཉུག་རུམ་པས་མིའུ་ཐུང་རིག་མ་ཐག་བགོད་ཁ་ཤོར་ཙམ་བྱས་མོད། བསྲན་ཏེ་
མ་བགད། རྒྱུ་མཚན་ཁོ་བགད་ན་རང་གི་ལ་རྒྱ་ལ་གནོད་ངེས་སྙམ། དེ་བས་
ཁོས་རྟ་ལྕག་གཡུགས་ཏེ་མི་རྣམས་ཕར་བདའ་རྗེས། མིའུ་ཐུང་ཕོ་བྲང་དུ་ཁྲིད་
དེ་ཁོ་གནས་འདིར་ཡོང་དོན་དྲིས། “ང་ནི་ཇ་མ་ཞིག་ཡིན། མིང་གྲགས་ཅན་
གྱི་རོ་མཆོག་ཚོད་མ་རིགས་སྣ་ཚོགས་ལས་ཤེས། ཡང་མིན་ན་ཁྱོས་ང་རང་མ་
ཆེན་གྱི་མདུན་དུ་འཁྲིད་དེ་ཁོ་བོའི་ལག་རྩལ་ལ་གཟིགས་རོགས།”ཞེས་མིའུ་
ཐུང་གིས་རེ་བ་ཞུས། ཉུག་རུམ་པས་མིའུ་ཐུང་ལ་ཞིབ་ལྟ་ཞིག་བྱས་རྗེས་དགོད་
ཞོར་དུ་“ཁྱོད་ལྟ་བུ་ཞིག་ཀྱང་ཇ་མ་རུ་འགྱུར་འདོད་པ་ཨེ་ཡིན། ངོ་མ་སྨྱོས་
འདུག”ཅེས་བརྙས་དམོད་བྱས་ནའང་། མིའུ་ཐུང་གིས་སྔར་བཞིན་རང་རློམ་
ཆེན་པོའི་ངང་ནས་་ང་ངོ་མ་ཕུལ་དུ་བྱུང་བའི་ཇ་མ་ཞིག་ཡིན། ཁྱོད་ཀྱིས་ང་
རང་མ་ཆེན་གྱི་མདུན་དུ་འཁྲིད་རོགས།”ཞེས་བཤད། “དེས་ན་ཁྱོད་ཀྱི་ཁ་ལ་
ཉན། བལྟས་ཡོང་ན་ཁྱོད་ནི་ད་དུང་བསམ་མི་ཤེས་པའི་བྱིས་པ་ཞིག་རེད། ཇ་
ཁང་དུ་སོང་།”ཞེས་བཀའ་ལྟ་བུ་ཞིག་འབེབས་ཞོར་མ་ཆེན་གྱི་ཁང་པའི་ནང་
དུ་སོང་བར་མ་ཟད། ཁོ་དེར་ཡོང་དོན་ཐེངས་གཅིག་བཤད། མ་ཆེན་གྱིས་ཁོའི་
མགོ་ནས་རྐང་པའི་བར་ཞིབ་ལྟ་ཞིག་བྱས་རྗེས། ལྷུག་ལྷུག་ཏུ་དགོད་ཞོར“ཁྱོད་
ཇ་མ་ཞིག་ཡིན་ནམ། ཁྱོས་རང་ཉིད་ཀྱི་རྐང་པའི་ཕྱི་རྟིང་ཡར་བཀྱགས་པ་
ཙམ་གྱིས་ཐབ་ཀའི་སྟེང་གི་དངོས་པོ་ཐམས་ཅད་རིག་ཐུབ་པར་བསམ་པ་ཨེ་
ཡིན། ཨ་སྙིང་ཉེ་བའི་མིའུ་ཐུང་ཡ། ཁྱོད་གནས་འདིར་མངགས་པའི་མི་དེས་
ང་གླེན་པའི་སར་བཞག་པ་རེད།”མ་ཆེན་གྱིས་འདི་ལྟར་བཤད་ཞོར་
ཡང་བསྐྱར་སྐད་ཆེན་པོའི་ངང་བགད། ཉུག་རུམ་པ་དང་གཡོག་པོ་ཐམས་ཅད་
ཀྱང་དགོད་ཁ་ཤོར། ཡིན་ནའང༌། མིའུ་ཐུང་གིས་ཧ་ཅང་བབ་བརླིང་སྒོས་“ངས་
བསམ་ན་ཁྱེད་ཀྱིས་བྱ་སྒོང་གཉིས་ཙམ་དང་མངར་ཆུའི་ལྡེ་ཁུ། ཆང་ཅུང་ཙམ།
གྲོ་ཕྱེ་དང་གྲོ་རྫས་ཅུང་ཙམ་ལ་སེར་སྣ་མ་བྱེད། ཁྱོད་ཚོར་དངོས་པོ་འདི་དག་
ཚང་མ་ཡོད་པས། ང་ལ་གྲ་སྒྲིག་བྱེད་པའི་དུས་ཚོད་ཅུང་ཙམ་སྟེར་རོགས།
ངས་ཁྱེད་ལ་ཞིམ་མངར་ལྡན་པའི་ཟ་མ་ཞིག་ལས་ཐུབ་པ་ཁོ་ཐག་ཡིན། སྐབས་
དེ་དུས། ཁྱེད་ཀྱིས་ང་རང་ཕུལ་དུ་བྱུང་བའི་ཇ་མ་ཞིག་ཡིན་མིན་ཤེས་ངེས་
རེད།”ཞེས་བཤད། མིའུ་ཐུང་གིས་སྐད་ཆ་འདི་དག་བཤད་སྐབས། ཤིན་ཏུ་བློ་
དཀར་གྱི་རྣམ་འགྱུར་ཞིག་མངོན་འདུག ཁོའི་མགོ་བོ་ཆེན་པོ་དེ་ཕར་འགུལ་
ཚུར་འགུལ་བྱེད་པ་དང་ཕྲ་ལ་རིང་བའི་མཛུབ་ཀུ་དག་ཀྱང་གཡུག་གཡུག་
བྱེད་པས། ཁོའི་རྣམ་འགྱུར་དེ་ནི་ངོ་མ་དགོད་བྲོ་བ་ཞིག་རེད།
“ཆོག་གི།” མ་ཆེན་གྱིས་མིའུ་ཐུང་གྱི་བཤད་པ་ལྟར་ལས་གྲོགས་རྣམས་
དང་མཉམ་དུ་ཇ་ཁང་ནང་དུ་ཕྱིན། ཇ་ཁང་དེ་ནི་ཁང་པ་ཆེན་པོ་ཞིག་རེད་ལ་
གཙང་སྦྲའང་ཤིན་ཏུ་བཟང་། ཐབ་ཀ་ཉི་ཤུའི་ནང་དུ་མེ་བཞག་ཡོད། ཐབ་ཚང་
གི་དཀྱིལ་ན་ཆུ་རྐ་ཞིག་ཡོད་པའི་ནང་དུ་ཆུ་དྭངས་མོ་ཞིག་བཞུར་ཀྱིན་ཡོད་
ལ་དེས་ཉ་གསོས་ནའང་ཆོག ཟ་མ་ལས་སྤྱད་ཚང་མ་འཛོམས་ཡོད་པ་དང་
དཀར་སྒམ་ནང་ལ་སྡེབ་རྫས་སྣ་ཚོགས་བསྒྲིགས་འདུག ཟངས་སྡེར་དང་ཐོམ་
བུ་སོགས“ཏིང་ཏིང་”ཞེས་སྒྲ་གྲགས། ཇ་མ་རྣམས་ཕར་འགྲོ་ཚུར་འགྲོའི་ངང་
ཟ་མ་གཡོ་སྐོལ་བྱེད་བཞིན་ཡོད། ཡིན་ཡང་མ་ཆེན་ཐབ་ཚང་དུ་ཐོན་མ་ཐག
ཚང་མས་མྱུར་དུ་ལས་མཚམས་བཞག་སྟེ་རེ་ཞིག་ཁུ་སིམ་མེར་སོང་། སྐབས་
དེར། མེ་འབར་བའི་ཚག་སྒྲ་དང་ཆུ་བཞུར་བའི་ཤག་སྒྲ་མ་གཏོགས་ཅི་ཡང་གོ་
རྒྱུ་མེད།
“དེ་རིང་ཅོའོ་ཡེ་ལ་ནངས་ཇ་ཅི་ཞིག་བསྐོལ་ཡོད།” མ་ཆེན་གྱིས་རིམ་
པ་དང་པོའི་ཞོགས་ཟས་བསྐོལ་མཁན་ལ་དེ་ལྟར་དྲིས། བལྟས་སོང་ན་ཁོ་ནི་
ཉམས་མྱོང་གིས་ཕྱུག་པའི་མ་ཆེན་རྒན་པ་ཞིག་ཡིན་པ་འདྲ།
“ཏེན་མཱག་ཁུ་བ་དང་ཧན་པའོ་རིལ་བུ་དམར་པོ།”
“བཟང་གི།”མ་ཆེན་གྱིས་མུ་མཐུད་དུ་བཤད་རྒྱུར། “མིའུ་ཐུང་། ཅའོ་ཡའེ་
ཅི་ཞིག་བཟའ་རྒྱུ་ཁྱོད་ཀྱིས་ཨེ་ཤེས་སམ། བརྔོས་ཚོད་འདི་གཉིས་གཡོས་སྦྱོར་
བྱེད་རྒྱུ་ཤིན་ཏུ་ཁག་པོ་འདུག ཁྱོས་གཡོ་སྦྱོར་བྱེད་ཐུབ་བམ། འདི་ལྟའི་རིལ་
བུ་ཁྱོད་ཀྱིས་གཏན་ནས་ལས་མི་ཐུབ། འདི་ལ་ད་དུང་གསང་བ་ཞིག་ཡོད།”
“བརྔོས་ཚོད་འདི་གཉིས་གཡོས་སྦྱོར་བྱེད་རྒྱུ་སླ་མོ་རེད།” མིའུ་ཐུང་གིས་འདི་
ལྟར་ལན་བཏབ་མ་ཐག་ཚང་མའི་གདོང་ལ་ཡ་མཚར་བའི་རྣམ་འགྱུར་གྱིས་
ཁེངས་པར་བྱས། མ་གཞི་ཁོ་ནགས་བྱི་ཡིན་དུས་བརྔོས་ཚོད་འདིའི་རིགས་
རྒྱུན་དུ་གཡོས་སྦྱོར་བྱས་མྱོང་བ་ཡིན་ནམ། “ཟས་གཡོས་སྦྱོར་བྱེད་པ་ལ་འདི་
ལས་སླ་མོ་ཞིག་གང་ན་ཡོད། ཁུ་བ་བསྐོལ་ན། ཁྱོད་ཀྱིས་ང་ལ་སྔོ་ཚོད་དང་བྲོ་
རྫས་འགའ། ད་དུང་ཕག་ཚིལ། ཚོད་རྩྭ་དང་བྱ་སྒོང་བཅས་སྟེར་དགོས།” ཁོས་
སྐད་དམའ་མོས་བཤད་པས་མ་ཆེན་དང་ཚད་རིམ་དང་པོའི་ཞོགས་ཟས་སྐོལ་
མཁན་གྱིས་མ་གཏོགས་གོ་མི་ཐུབ།“ཤ་རིལ་བུ་ལས་ན། ང་ལ་ཤ་རིགས་མི་འདྲ་
བ་བཞི་དང་བྲོ་ཆང་ཅུང་ཙམ། ངང་ཚིལ། སྒ་སྨུག གལ་ཏེ་ད་དུང་ནང་དུ་མིང་
ལ་‘ཡི་ག་ཕྱེས་ཐུབ་པའི་སྔོ་ཚོད་’ཞེས་པ་ཞིག་བསྣན་ན། བྲོ་བ་དེ་ལས་ཀྱང་
ཞིམ་མངར་ལྡན་ངེས།”
“ཨ། ངས་མནའ་སྐྱལ་བ་ཡིན། ཁོས་བཤད་པ་ཅུང་ཙུམ་ཡང་འཆུགས་མེད།
སྒྱུ་མ་མཁན་སུས་ཁྱོད་ལ་འདི་དག་ཁྲིད་པ་ཡིན།” ཞོགས་ཟས་བསྐོལ་མཁན་གྱི་
ཇ་མས་ཡ་མཚར་བའི་སྒོ་ནས་སྐད་ཅོར་བརྒྱབ་བྱུང་། “ཁྱོད་ཀྱིས་བཤད་པའི་
ཡི་ག་ཕྱེས་ནུས་པའི་སྔོ་ཚོད་དེ་ངས་ད་བར་དུ་གོ་མ་མྱོང་། འོན་ཀྱང་། སྔོ་ཚོད་
དེ་བཀོལ་ནས་ལས་པའི་ཟས་ནི་ཤིན་ཏུ་ཞིམ་མངར་ལྡན་ངེས་སྙམ།”
“དེས་ན་ང་ཚོས་ཁོ་ལ་ཚོད་ལྟ་ཞིག་བྱེད་དུ་འཇུག” མ་ཆེན་གྱིས་བཤད་
རྒྱུར། “ཁོ་ལ་དགོས་པའི་དངོས་པོ་ཐམས་ཅད་གྲ་སྒྲིག་ཡག་པོ་བྱོས།” མ་ཆེན་
གྱི་བཀོད་འདོམས་ལྟར། །ཇ་མ་ཚོས་མིའུ་ཐུང་ལ་དགོས་པའི་དངོས་པོ་རེ་རེ་
བསྐྱལ་ནས་ཐོན། འོན་ཀྱང་ཁོའི་གཟུགས་པོ་ཐུང་དྲགས་པས།ཐབ་ཀའི་སྟེང་ལ་
གཏན་ནས་རེག་མ་ཐུབ། དེའི་རྐྱེན་གྱིས་ཁོ་ཚོས་རྐུབ་སྟེགས་གཉིས་ལྷན་ཅིག་
ཏུ་བཞག་ཅིང་དེའི་སྟེང་དུ་རྡོ་ལེབ་མོ་ཞིག་བཞག་རྗེས། རང་ཉིད་ཡིན་མདོག་
བྱེད་མཁན་གྱི་མིའི་ཐུང་དེ་ལ་ཟས་གཡོས་སྦྱོར་བྱེད་དུ་བཅུག འདིའི་སྐབས་སུ།
མ་ཆེན་དང་ཇ་མ། གཡོག་པོ་ཐམས་ཅད་ཀྱིས་ཐབ་ཀའི་འགྲམ་དུ་མིག་ཀྱང་མི་
རྡེབ་པར་ཅེར་ནས་བལྟས་འདུག མཐོང་ཡུལ་དུ་གྱུར་པ་ནི་མིའི་ཐུང་གི་ལག་
ན་རྩེན་པའི་ཟས་གཡོ་སྦྱོར་བྱེད་པའི་ངང་ཚུལ་ཁོ་ནའོ། །ཁོའི་ཟས་གཡོ་སྦྱོར་
བྱེད་ཚུལ་ནི་དེ་འདྲའི་གཙང་ཞིང་ཤིན་ཏུ་ལག་བྱང་དུ་སོང་ཡོད་པ་ཞིག་ཏུ་
སྣང་བས། དེར་འདུས་ཐམས་ཅད་ཧད་དེ་ལུས། ཅུང་ཙམ་མ་འགོར་བར། ཟ་
མའི་སྡེབ་ཁ་ཚང་མ་བསྡེབས་ཚར་རྗེས། མིའུ་ཐུང་གིས་མི་གཉིས་བོས་ཏེ་སླ་ང་
གཉིས་ཀ་ཐབ་ཀར་འཛུག་ཏུ་བཅུག་ཅིང་། དེ་ནས་མེ་ཆུང་ངུ་ཞིག་བསྒོངས་ཏེ་
ཡུན་གྱིས་བཙས། ཁོས་“ཆོག་གི”ཞེས་བཤད་དུས། ཇ་མ་རྣམས་ཀྱིས་ད་གཟོད་
སླ་ང་ཐབ་ལས་བླངས།
མིའི་ཐུང་གིས་མ་ཆེན་བོས་ཏེ་བྲོ་བ་མྱངས་དུ་བཅུག མ་ཆེན་ཧ་ཅང་
གཟབ་ནན་གྱིས་ཐབ་འགྲམ་དུ་སོང་སྟེ་ཁེམ་བུ་གང་འཐུང་རྗེས། “ངས་ཅའོ་
ཡའེ་ཡི་ཚེ་སྲོག་དཔང་ལ་བཙུགས་སྟེ་མནའ་བསྐྱལ་བ་ཡིན། བྲོ་བ་ཧ་ཅང་ཞིམ་
པོ་རེད། ངོ་མ་ངར་བ་རེད།”ཁོས་མིའི་ཐུང་གི་ལག་པའི་འཛིན་ཞོར་དུ་དེ་ལྟར་
བསྟོད་བསྔགས་བྱས། “བྲོ་བ་ཞིམ་པོ་རེད། ངས་ཁས་བླངས་པ་ཡིན། ཁྱོད་ནི་ངོ་
མ་ཉམས་མྱོང་ཕུན་སུམ་ཚོགས་པའི་ཇ་མ་ཞིག་རེད།” སྐབས་དེར། ཞོགས་ཟས་
བསྐོལ་མཁན་གྱི་ཇ་མས་ཀྱང་ཁམ་གང་འཐུང་སྟེ་ཚོད་ལྟ་བྱས། ཁོ་རང་དེ་མ་
ཐག་ཏུ་མིའུ་ཐུང་གི་ལག་རྩལ་ལ་ཧ་ལས་ཏེ་ཕྱག་འཚལ་བའི་ཚད་དུ་སླེབས།
སྐབས་འདིར། ཀོང་ཅའོ་ཡི་ལག་རོགས་ཇ་ཁང་དུ་ཐོན་ཏེ། ཀོང་ཅའོ་སྐུ་
ངོས་ནངས་ཇ་བཞེས་དགོས་ཞེས་ཚང་མར་སྐད་ཅོར་བརྒྱབ་བྱུང༌། དེ་ནས་ཁོ་
ཚོས་ཟས་རིགས་འདི་གཉིས་དངུལ་སྡེར་ནང་དུ་བཞག་ཏེ་ཀོང་ཅའོ་ལ་བསྐྱལ་
ཏེ་བུད་སོང་། མ་ཆེན་གྱིས་མིའུ་ཐུང་རང་གི་ཁང་པའི་ནང་དུ་ཁྲིད་དེ་ལབ་
གླེང་སྣ་ཚོགས་བྱས། ཁོ་གཉིས་ཀྱིས་ལབ་གླེང་བྱས་ནས་ཅུང་མ་འགོར་བར།
ཀོང་ཅའོ་ཡིས་མི་མངགས་ཏེ་མ་ཆེན་ཁོང་ལ་ཐུག་ཏུ་བོས། ཀོང་ཅའོ་ཡིས་ནང་
གི་དགའ་བ་ཕྱི་ལ་བསྟན་དེ་“མ་ཆེན་ཉོན་དང༌། ང་ཁྱོད་ཀྱི་ཟས་གཡོ་སྦྱོར་བྱེད་
པའི་ལག་རྩལ་ལ་ཤིན་ཏུ་ཡིད་ཚིམས་ཡོད། ཡིན་ཡང་ཤོད་དང་། དེ་རིང་གི་
ཞོགས་ཟས་སུས་བསྐོལ་བ་ཡིན། ངས་མེས་པོ་ནས་བརྒྱུད་པའི་ཀོང་ཅའོ་ཡི་
གོ་ས་རྒྱུད་འཛིན་བྱས་པ་ནས་བཟུང་། འདི་ལྟ་བུའི་ཞོགས་ཟས་ཞིམ་པོ་ཞིག་
ལ་གཏན་ནས་མྱོང་རོལ་བྱས་མ་མྱོང་། ཤོད་དང་ཇ་མ་འདིའི་མིང་ལ་ཅི་ཟེར།
ངས་ཁོ་ལ་གསེར་སྒོར་འགས་བྱ་དགའ་གནང་རྒྱུ་ཡིན།”ཞེས་བཤད།
“ཅའོ་ཡེ། དོན་དག་འདི་བཤད་དེ་ཡོང་ན་ངོ་མ་ཡ་མཚན་ཞིག་ཡིན།”
ཞེས་མ་ཆེན་གྱིས་ལན་བཏབ་རྗེས་ཁོས་དོན་དག་གི་དངོས་གཞིའི་འབྱུང་རྩ་
ཐམས་ཅད་ཅའོ་ཡའེ་ལ་བཤད། ཀོང་ཅའོ་ཡིས་ཉན་རྗེས་ཧ་ལས། མྱུར་དུ་མི་
མངགས་ནས་མིའུ་ཐུང་བོས་ཏེ་ཁོ་སུ་ཡིན་པ་དང་གང་ནས་ཡིན་པ་སོགས་
དྲིས། མིའུ་ཐུང་གིས་ཁོ་ལ་ཕ་མ་མེད་ལ། ཨ་ནེ་རྒན་མོ་ཞིག་གིས་ཟས་ཇི་ལྟར་
གཡོ་སྦྱོར་བྱེད་སྲོལ་ཁྲིད་པ་ཡིན་བཅས་བཤད་པ་ན། ཀོང་ཅའོ་ཡིས་མུ་མཐུད་
དུ་མ་དྲིས། ཁོང་གིས་མིའུ་ཐུང་གི་དགོད་བྲོ་བའི་རྣམ་པ་ལ་ལྟ་བཞིན་ལྟ་བཞིན་
སྐྱིད་སྣང་རྫོགས་མེད་ཅིག་ཐོབ།
“གལ་ཏེ་ཁྱོད་འདི་ནས་འདུག་རྒྱུར་འཐད་པ་ཡིན་ན། ངས་ཁྱོད་ལ་ལོ་
རེར་གསེར་སྒོར་ལྔ་བཅུ་དང་གྱོན་གོས་ཆ་གཅིག གཞན་ཡང་ཁྱོད་ལ་ད་དུང་
རྐང་སྣམ་གཉིས་སྟེར། འོན་ཀྱང་། ཁྱོས་ང་ལ་ཉི་མ་རེ་རེར་ཞོགས་ཟས་བསྐྱལ་
ཡོང་དགོས། ད་དུང་གཞན་དག་གིས་གུང་ཟས་ཅི་ལྟར་གཡོ་སྦྱོར་བྱེད་པར་
མཛུབ་སྟོན་བྱེད་དགོས། ཁྱོད་ཀྱི་སྣ་ཧ་ཅང་རིང་བས། ངས་ཁྱོད་ལ་མིང་ཞིག་
འདོགས། སྣ་རིང་ཅན་ཞེས་བཏགས་པ་ཡིན། ད་དུང་རིམ་པ་གཉིས་པའི་ཇ་
མར་བསྐོས་པ་ཡིན།”ཞེས་བཤད། མིའུ་ཐུང་ཕག་སྣས་མྱུར་དུ་པུས་མོ་ས་ལ་
བཙུགས་ཏེ་ཀོང་ཅའོ་ཡི་རྐང་པར་འོ་བྱས་པར་མ་ཟད། བློ་སེམས་རྣམ་དག་
གིས་ཁོང་ལ་ཞབས་ཏོག་བྱེད་རྒྱུ་ཁས་བླངས། མིའུ་ཐུང་གིས་བྱ་བ་སྒྲུབ་པ་
གཞན་དག་ལས་འབུར་དུ་ཐོན་པས། ཁོ་ཕོ་བྲང་དུ་ཐོན་པ་ནས་བཟུང་། ཀོང་
ཅའོ་གློ་བུར་དུ་མི་གཞན་ཞིག་ཏུ་འགྱུར་སོང་བ་དང་ཨ་ན་མ་ན་རེད། སྔོན་
ཆད་ཁོ་ཇ་མ་རྣམས་ཀྱིས་བརྔོས་པའི་ཚོད་མ་ལ་ཡིད་ཚིམ་གྱི་མེད། རྒྱུན་དུ་
ཟས་སྡེར་ཁོ་ཚོའི་མགོ་ལ་གཡུགས་བཞིན་ཡོད། ཡིན་ཡང་མིའུ་ཐུང་ཕོ་བྲང་
ནང་དུ་ཡོང་བ་ནས་བཟུང་ཡོད་ཚད་འགྱུར་སོང་། ད་ལྟ་ཀོང་ཅའོ་ཡིས་ཉིན་
གཅིག་ལ་ཟས་ཐུན་ཐེངས་ལྔ་བཟའ་ལ།མིའུ་ཐུང་གིས་བསྐོལ་བའི་ཟས་རེ་རེར་
སེམས་ཀྱིས་ལོངས་སུ་སྤྱོད་བཞིན་ཡོད། ངོ་མདོག་འགྱུར་བ་དང་ཁོང་ཁྲོ་ལངས་
པ་སོགས་གཏན་ནས་བྱུང་མ་མྱོང་། ཁོའི་བསམ་པར་ཟས་རིགས་ཡོད་དོ་ཅོག་
ནི་དེ་འདྲའི་ཞིམ་མངར་ལྡན་ལ་ཕོ་བ་ལའང་ཤིན་ཏུ་འཕྲོད་པ་ཞིག་ཏུ་སྣང་
བས། ནམ་རྒྱུན་ཡིད་སེམས་སྤྲོ་དགས་ཁྱབ། རིམ་བཞིན་གཤིས་ཀའང་འགྱུར་ཏེ་
ཉེ་རིང་ཕྱོགས་ཞེན་མེད་པ་ཞིག་ཏུ་གྱུར་པར་མ་ཟད། ལུས་པོའང་ཉིན་རེ་ནས་
ཉིན་རེར་རྒྱགས་པོར་ཆགས་བཞིན་གདའ།
མིའུ་ཐུང་གི་ལོ་རྒྱུས་ཀྱིས་གྲོང་ཁྱེར་ཡོངས་ལ་གྲགས་འགུལ་ཆེན་པོ་བཟོས།
ཚང་མ་གཅིག་རྗེས་གཅིག་ལ་འབྲངས་ཏེ་མ་ཆེན་ལ་མིའུ་ཐུང་གིས་ཟས་ཇི་
ལྟར་གཡོ་སྦྱོར་བྱེད་པའི་རྣམ་པ་ལ་བལྟ་བར་རེ་ཞུ་བྱས། ཇ་མ་དགའ་གྲས་
འགའ་ལ་ཀོང་ཅའོ་ཡི་ཆོག་མཆན་ཐོབ་པས། ཁོ་ཚོས་ཇ་མ་བོས་ཏེ་མིའུ་ཐུང་
གི་ཟས་སྦྱོར་ལག་རྩལ་བསླབ་ཏུ་བཅུག མི་རེས་ཁོ་ལ་ཉིན་རེ་རེར་གསེར་སྒོར་
ཕྱེད་ཙམ་བྱིན། མིའུ་ཐུང་གིས་ཐབས་འདི་ལ་བརྟེན་ནས་སྒོར་མོ་མི་ཉུང་བ་
ཞིག་བསགས། ཇ་མ་གཞན་དང་མཛའ་བརྩེའི་རྒྱུན་སྲུང་བ་དང༌། གཞན་གྱིས་
རང་ལ་ཕྲག་དོག་མི་བྱེད་པའི་ཆེད་དུ། མིའུ་ཐུང་ཕག་སྣ་ཡིས་གཞན་ལ་ལག་
རྩལ་ཁྲིད་པ་ལས་བླངས་པའི་སྒོར་མོ་ཐམས་ཅད་ལས་གྲོགས་ཚང་མར་བགོ་
བཞིན་ཡོད། འདི་ལྟར། མིའུ་ཐུང་ཕག་སྣ་ཕོ་བྲང་ནས་ལོ་གཉིས་ཙམ་བསྡད་
པའི་རིང་ལ། འཚོ་བ་ཉིན་རེ་ནས་ཉིན་རེར་ཇེ་ལེགས་སུ་འགྲོ་བཞིན་ཡོད་ལ།
སྙན་གྲགས་ཀྱང་རིམ་བཞིན་གང་སར་ཁྱབ། ཡིན་ནའང་། ཕ་མ་གཉིས་ཡིད་
ལ་ཤར་ཙམ་གྱིས་སེམས་ཁམས་ལྗིད་ཏིག་ཏིག་ཏུ་གྱུར་འགྲོ་བ་རེད། གང་ལྟར་
ཀྱང་མཇུག་མཐར་འདང་མི་དཔོག་པའི་དོན་དག་ཅིག་བྱུང་བ་སྟེ། ཁོ་ལ་སྐལ་
བ་བཟང་པོ་སྨིན་སོང་།
གལ་ཏེ་དུས་ཚོད་རེ་ཡོད་སོང་ན། མིའུ་ཐུང་ཕག་སྣ་རྒྱུན་དུ་ཚོང
དངོས་སུ་སོང་སྟེ་སྔོ་ཚོད་དང་ཁྱིམ་བྱ་ཉོ་བཞིན་ཡོད། ད་ལྟ་མི་ཚང་མས་ཚོང་
ར་ནས་ཁོ་མཐོང་ན། སྔོན་ཆད་བཞིན་ཁོའི་ཕྱིའི་རྣམ་པ་ལ་བལྟས་ཏེ་དམའ་
འབེབས་དང་ཟུར་ཟ་བྱེད་མཁན་མེད་ལ།དེ་ལས་ལྡོག་སྟེ་ཚང་མས་གུས་ལུགས་
རེ་སྟོན་འགྲོ། དེ་ནི་མི་སུ་ཡིན་ཀྱང་ཁོ་ནི་ཀོང་ཅའོ་ཡི་གྲགས་ཆེ་བའི་མ་ཆེན་
ཡིན་པ་ཤེས་པས་རེད། ཉིན་ཞིག་གི་ཞོགས་པར། སྲང་ལམ་ཟུར་ལོགས་ཞིག་ཏུ་
བུད་མེད་ཞིག་གིས་ངང་བ་འཚོང་གིན་ཡོད་པ་དང༌། བལྟས་ཚོད་ཀྱིས་ངང་བ་
དེ་དག་ཀྱང་ཤིན་ཏུ་བཟང་བ་མཐོང་བས། ཁོ་བུད་མེད་དེའི་འགྲམ་དུ་སོང་སྟེ་
ངང་བ་དེ་དག་ལ་ཞིབ་བལྟ་བྱེད་ཞོར་ལག་པས་ཡར་བཀྱགས་ཏེ་ལྗིད་ཚད་ལ་
བརྟག མཐའ་མཇུག་ཁོས་ངང་བ་གསུམ་ཉོས་ཏེ་ལམ་དུ་ཆས། ལམ་བར་དུ།
ངང་བ་གཉིས་ཀྱིས་ཀཱ་ཀཱ’ཞེས་སྒྲ་མཚམས་མེད་དུ་གྲགས་མོད། གཞན་གཅིག་
པོ་དེ་ཤིན་ཏུ་ལྷིང་འཇགས་ཡིན་ལ། མཚམས་ལར་རེར་མི་ལྟ་བུའི་དངན་པ་རེ་
འཐེན་པས། མིའུ་ཐུང་ཤིན་ཏུ་ཡ་མཚར། “ངང་བ་འདི་ཕལ་ཆེར་ནད་པ་ཞིག་
རེད། ང་ཕྱིར་ལོག་རྗེས་མྱུར་དུ་བསད་ནས་ཟ་མར་ལས་དགོས།”ཁོས་འདི་ལྟར་
ཁེར་ལབ་ཞིག་བརྒྱབ། ཏག་ཏག་སྐབས་དེར། གློ་བུར་དུ་ངང་བ་དེས་ཁ་གྲགས་
བྱུང༌།
“ཁྱོས་ང་གསོད་ན། ངས་ཁྱོད་ལ་སོ་འདེབས། གལ་ཏེ་ཁྱོད་ང་ལ་མི་བཟང་
ན། ངས་ཁྱོད་ཀྱི་ཚེ་ཐུང་བར་བྱེད།”
མིའུ་ཐུང་ཕག་སྣ་ལུས་ཀྱི་བ་སྤུ་གཟེངས་པར་བྱེད་པའི་སྐྲག་སྣང་ཞིག་
སྐྱེས་ཤིང་། མྱུར་དུ་གཟེབ་ཏུ་བཅུག་པའི་ངང་བ་སར་བཞག ཡ་མཚན་པའི་
སྒོ་ནས་་གནམ་རྒན་མ། ཁྱོས་སྐད་ཆ་བཤད་ཤེས་སམ། ངོ་མ་ངོ་མཚར་བ་རེད།
ཨོ། ཁྱོད་སྐྲག་མི་དགོས། ངས་ཚེ་སྲོག་གི་སྙིང་པོ་ག་འདྲ་ཞིག་ཡིན་པ་སྔ་མོ་ནས་
རྟོགས་ཡོད། ང་ཁྱོད་ལ་བཟང་ངེས་ཡིན། འོན་ཀྱང་། ཁྱོད་སྐྱེས་ནས་བཟུང་ངང་
བའི་སྒྲོ་གཤོག་གྱོན་པ་མིན་པ་ང་ལ་ཡིད་ཆེས་ཡོད། དེ་ཨེ་རེད། ངའང་སྔོན་
ཆད་སྙིང་རྗེའི་གནས་སུ་གྱུར་པའི་ནགས་བྱི་ཞིག་ཏུ་གྱུར་མྱོང་།”
“ངོ་མ་དེ་ལྟར་ཡིན། ང་ཨ་མའི་མངལ་ལས་སྐྱེས་དུས་ད་ལྟའི་འདི་ལྟ་བུ་
ཞིག་གཏན་ནས་མིན། ཨེ། ངས་ནམ་ཡིན་ཡང་བེ་ཐི་པའོ་ཁུ་ཡི་བུ་མོའི་ཚེ་སྲོག་
ཀོང་ཅའོ་ཡི་ཇ་ཁང་ནས་ཤོར་འགྲོ་བ་གཏན་ནས་ཡིད་ལ་དྲན་མ་མྱོང་།”
“སྙིང་ཉེ་བའི་གཞོན་ནུ་མ་ཆུང་ཆུང་། སྐྲག་མི་དགོས།”མིའུ་ཐུང་གིས་
སེམས་གསོའི་ངང་ནས་བཤད་རྒྱུར། “ངས་ཁྱོད་ལ་སྲུང་སྐྱོབ་བྱེད་ངེས། ངས་
ཁྱོད་རང་བདག་གི་ཁང་པའི་ནང་དུ་བཞག་རྗེས།མ་ཆེན་ལ་ངས་དམིགས་
གསལ་གྱི་ཚོད་མའི་ལོ་མ་ཡིས་ཀོང་ཅའོ་ལ་ངང་བ་ཞིག་གསོ་བཞིན་ཡོད་ཅེས་
བཤད་ངེས། གལ་ཏེ་གོ་སྐབས་དང་འཕྲད་ཚེ། ངས་ཁྱོད་རང་སྲོག་ཐར་གཏོང་
ངེས་ཡིན།”
མིའུ་ཐུང་གིས་རང་ཉིད་ཀྱི་དམ་བཅའ་བརྩི་སྲུང་བྱས་ནས་ངང་བ་གཞན་
པ་གཉིས་བསད། དེའི་རྗེས་རང་ཉིད་ཀྱི་ཁང་པ་ལས་ངང་བ་ཆུང་ཆུང་སྡོད་ས་
ཞིག་བཟོས། ངང་བ་དེ་ཆེན་པོ་ཞིག་གསོ་བར་ཁ་གཡར་ཏེ། དེ་ལ་སྤྱིར་བཏང་
གི་ངང་བའི་ཟས་དག་མ་བྱིན་པར་བག་སོབ་དང་མངར་ཟས་བྱིན། གལ་ཏེ་ཁོ་
ལ་ཁོམ་པ་རེ་བྱུང་ཚེ། ངང་བ་དང་མཉམ་དུ་ཁ་བརྡ་བྱེད་བཞིན་ཡོད། ཁོ་མོས་
རང་ཉིད་ཀྱི་སྐྱེས་ཁུངས་བཤད་རྗེས། མིའུ་ཐུང་ཕག་སྣས་ད་གཟོད་ཁོ་མོ་ནི་
སྒྱུ་འཕྲུལ་མཁན་བེ་ཐི་པའོ་ཁུ་ཡི་བུ་མོ་ཡིན་པ་ཤེས། ཐི་ལེན་ཀི་ནས་སྡོད་དུས།
ཁོ་མོའི་ཨ་ཕ་དང་འདྲེ་རྒན་མ་གཉིས་ཀྱི་བར་ལ་རྩོད་པ་བྱུང་བས། འདྲེ་རྒན་
མ་དེས་ཁོ་མོའི་ཨ་ཕར་སྐྱིན་པ་ལེན་ཕྱིར་ཁོ་མོ་ངང་བ་ཞིག་ཏུ་བསྒྱུར་ཏེ་གྲོང་
ཁྱེར་འདིར་ཁྲིད་ཅིང་། ཚོང་ར་ནས་བཙོང་གྲབས་བྱས།
སྲས་མོ་ངང་བའི་ལོ་རྒྱུས་ལ་ཐེངས་གཅིག་ཉན་རྗེས། མིའུ་ཐུང་གིས་ཀྱང་
རང་ཉིད་བརྒྱུད་མྱོང་བའི་དོན་དག་ཐམས་ཅད་ཁོ་མོར་བཤད། སྲས་མོ་ངང་
བས་ཉན་རྗེས་་ཁྱོས་ད་སོ་མ་བཤད་པའི་སྔོ་ཚོད་ཀྱི་སྒྱུ་འཕྲུལ་དེའི་རིགས་དང་
ཚོད་མ་གང་ཞིག་གི་དྲི་མ་བསྣམས་རྗེས་གློ་བུར་དུ་རྣམ་པ་གཞན་ཞིག་ཏུ་གྱུར་
པའི་དོན་དག་དེ་དག་ལས་ཁྱོད་ཚོད་མ་དེ་དག་གི་དྲི་ངད་ཀྱིས་བཀུགས་སོང་
བ་ཁོ་ཐག་རེད། དེ་ང་ལ་ཡིད་ཆེས་འདུག གལ་ཏེ་ཁྱོས་སྐྱེ་དངོས་དེ་རིགས་
རྙེད་ཐུབ་རྒྱུ་ན་ཁྱོད་ཀྱི་སྔོན་ཆད་ཀྱི་རྣམ་པ་སླར་གསོ་བྱེད་ཐུབ་ངེས་རེད།”
སྲས་མོ་ངང་བའི་སྐད་ཆ་དེས་མིའུ་ཐུང་ལ་སེམས་གསོ་ཆེན་པོ་ཞིག་མ་
ཐེབས། རྒྱུ་མཚན་ནི་ཚོད་མ་དེའི་རིགས་ཁོས་གང་ནས་བཙལ་དགོས། ཡིན་
ནའང་ཁོས་སྔར་བཞིན་རེ་བ་རྟ་རྔ་ཙམ་ཞིག་བཅངས་ཏེ་ཁོ་མོ་ལ་བཀའ་དྲིན་
ཞུས།
ཡུད་ཙམ་གྱི་རྗེས་ནས། འབྱོར་ལྡན་སྐུ་དྲག་ཚང་གི་རྒྱལ་སྲས་ཤིག་ཀོང་
ཅའོ་ལ་མཇལ་དུ་ཡོང་། ཁོ་ནི་ཀོང་ཅའོ་ཡི་གྲོགས་པོ་བཟང་ཤོས་དེ་རེད། ཀོང་
ཅའོ་ཡིས་མྱུར་དུ་མི་མངགས་ཏེ་མིའུ་ཐུང་ཕག་སྣ་བོས་ནས་བཤད་རྒྱུར། “ཁྱོད་
ཀྱིས་ང་ལ་ཞབས་ཏོག་སྒྲུབ་པ་བློ་སེམས་རྣམ་དག་ཡིན་མིན་དང་ལག་རྩལ་
མཐོ་བའི་ཟས་སྦྱོར་མཁན་པོ་ཞིག་ཡིན་མིན་བདེན་དཔང་བྱེད་པའི་གོ་སྐབས་
ཡག་ཤོས་དེ་ནི་ད་ལྟ་རེད། དེ་རིང་མགྲོན་ཏུ་ཕེབས་པའི་རྒྱལ་སྲས་འདི་ནི་
མཐོང་རྒྱ་ཤིན་ཏུ་ཆེ་བའི་ཟས་སྣ་མྱོང་རོལ་པ་ཞིག་ཡིན། ད་ནས་བཟུང་། ཁྱོད་
ཀྱིས་བདག་གི་སྒོར་མོ་སྟོང་པར་བྱེད་ནའང༌། ཁོང་གི་ཟས་ཐུན་གཅིག་ལའང་
སྤྲོ་དགའ་རེ་སྟེར་དགོས། ད་དུང་ཟས་སྣ་གཅིག་ཀྱང་བསྐྱར་ཟློས་བྱས་ན་མི་
ཆོག”
དེ་ནས་མིའུ་ཐུང་གིས་ཀྱང་རང་ཉིད་ཀྱི་འཇོན་ཐང་རྩལ་དུ་སྤྲུགས་ཏེ་
བདག་པོའི་རྒྱུ་ནོར་ལ་སེར་སྣ་ཅི་ཡང་མེད་ལ། རང་ཉིད་ཀྱི་ལུས་པོ་ལའང་
གཅེས་སྐྱོང་མ་བྱས་པར། ཉིན་ཪེ་ཪེཪ་ཇ་ཁང་དང་སྔོ་ཚོད་ཚོང་ར་ན་འདུར་
རྒྱུགས་ཀྱིས་བྲེལ་བཞིན་ཡོད། ཁོ་ཇ་མ་རྣམས་ཀྱི་སྤྱིའི་བཀོད་འདོམས་པར་
གྱུར་ཅིང་ཁོའི་བཀོད་འདོམས་ཀྱི་སྒྲས་ཇ་ཁང་ཀྱང་འགད་ལ་ཁད་བྱེད། ཕྱི་
ནས་ཡོང་བའི་རྒྱལ་སྲས་དེ་ཀོང་ཅའོ་ཡི་ཕོ་བྲང་ནས་ཉིན་བཅུ་བཞིར་བསྡད།
ཉིན་རྒྱུན་ཟ་མ་ཕོན་ཆེན་པོ་རེ་ཟས་ཏེ་སྤྲོ་སྐྱིད་ཀྱི་ངང་དུས་འདའ་བར་བྱེད།
ཁོ་ཚོས་ཉིན་གཅིག་ལ་མ་མཐའ་ཡང་ཟས་ཐུན་ལྔ་ཟས་འགྲོ། ཀོང་ཅའོ་ནི་
མིའུ་ཐུང་གི་ཟས་སྦྱོར་ལག་རྩལ་ལ་ཤིན་ཏུ་ཡིད་ཚིམས་འདུག རྒྱུ་མཚན་ཁོའི་
མགྲོན་པོའི་གདོང་གི་མགུ་གང་བའི་རྣམ་འགྱུར་དེ་མཐོང་བས་རེད།ཉིན་བཅོ་
ལྔ་བར། ཀོང་ཅའོ་ཡིས་མི་མངགས་ནས་མིའུ་ཐུང་ཟས་སྒྲོམ་མདུན་དུ་བོས་ཏེ་
ཁོའི་སྐུ་མགྲོན་རྒྱལ་སྲས་ལ་མཚམས་སྦྱོར་བྱས་པར་མ་ཟད། རྒྱལ་སྲས་དེ་ལ་
ཁོའི་ཟས་སྦྱོར་ལག་རྩལ་ལ་ཡིད་ཚིམ་ཡོད་མེད་ཀྱང་དྲིས།
“ཁྱོད་ནི་ངོ་མ་འཇོན་ཐང་ཅན་གྱི་ཇ་མ་ཞིག་རེད།”ཕྱི་ནས་ཡོང་བའི་རྒྱལ་
སྲས་ཀྱིས་མུ་མཐུད་དུ་བཤད་རྒྱུར། “དྲི་མ་ཞིམ་པོ་ཞེས་པ་ཇི་འདྲ་ཞིག་ཡིན་
པའང་རྟོགས་ཡོད། ང་གནས་འདིར་སྡོད་པའི་ཉིན་འདི་དག་གི་རིང་ལ། ཟས་
སྣ་གཅིག་ཀྱང་བསྐྱར་ཟློས་བྱས་མ་མྱོང་བར་མ་ཟད། ཟས་སྣ་རེ་རེའི་བྲོ་བ་ཞིམ་
མངར་ལྡན།ཡིན་ཡང༌། ཁྱོས་ང་ལ་ཤོད་དང༌།ཉིན་འདི་དག་ལ་ཁྱོས་ཅིའི་ཕྱིར་
རྒྱལ་ཡུམ་བག་ལེབ་མ་ཕུལ་པ་ཡིན།དེ་ནི་ཟ་མའི་རྒྱལ་པོ་རེད་ཡ།”
མིའུ་ཐུང་སྐྲག་འདར་ཞིག་བརྒྱབ། རྒྱུ་མཚན་ཁོས་རྒྱལ་ཡུམ་བག་ལེབ་ཞེས་
པ་ཞིག་གཏན་ནས་གོ་མྱོང་མེད། འོན་ཀྱང་ཁོས་སྔར་བཞིན་ཤེས་མདོག་ཁ་
པོས་འདི་ལྟར་ལན་བཏབ་བྱུང་། “གུས་པར་འོས་པའི་རྒྱས་སྲས་ལགས། ངས་
ཁྱོད་རང་ཕོ་བྲང་དུ་ད་དུང་ཉིན་འགའ་ལ་འདུག་རྒྱུ་རེད་བསམ་པས། ཁྱོད་
ཪང་ཕོ་བྲང་དང་ཁ་འབྲལ་ཁར་ཟས་མཆོག་འདི་འབུལ་འདོད་པ་ཡིན།”
“དེ་ངོ་མ་ཡིན་ནམ།”ཀོང་ཅའོ་ཡིས་སྐད་བརྒྱབ་བྱུང་།“འདི་ལྟའི་བག་
ལེབ་ནི་ཁྱོས་ང་ལ་གཏན་ནས་བཟོས་མ་མྱོང་། ཁྱོས་ང་ལ་རྒྱལ་ཡུམ་བག་ལེབ་
སང་ཉིན་དགོས།”
“ལགས་སོ། སྐུ་ངོ་།”མིའུ་ཐུང་གིས་བཤད་ཚར་མ་ཐག་སྒོར་བུད་སོང་།
འོན་ཀྱང་། ཁོའི་སེམས་པ་ལྗིད་ཏིག་ཏིག་གེར་གྱུར། རྒྱུ་མཚན་དེ་ལྟ་བུའི་བག་
ལེབ་ཁོས་གཏན་ནས་ཐོས་མ་མྱོང་པ་དང་། རང་ཉིད་ལ་དབང་བའི་བདེ་སྐྱིད་
ཀྱི་ཉིན་མོ་དེའང་མཇུག་རྫོགས་ལ་ཉེ་བ་ཚོར་བས་རེད། མིའུ་ཐུང་ཁང་པའི་
ནང་དུ་ལོག་རྗེས་སེམས་ཀྱི་སྡུག་བསྔལ་མ་མནོན་པར་ངུ་ཤུམ་བྱས། སྐབས་
འདིར་ཁང་པའི་ནང་ན་རང་དབང་སྒོས་ཕར་འགྲོ་ཚུར་འགྲོ་བྱེད་བཞིན་པའི་
སྲས་མོ་ངང་བ་ཁོའི་མདུན་དུ་འོང་ནས་ཁོ་ངུ་དགོས་པའི་རྒྱུ་མཚན་གསལ་
པོར་དྲིས། མིའུ་ཐུང་གིས་དོན་དག་གི་བརྒྱུད་རིམ་ཡོད་ཚད་སྲས་མོ་ངང་བར་
བཤད་རྗེས། ཁོ་མོས་སེམས་གསོའི་ཚུལ་གྱིས་བཤད་རྒྱུར། “ཁྱོས་སེམས་སྡུག་
བྱེད་མི་དགོས། ངས་སྔོན་ཆད་ཨ་ཕའི་ཟས་སྒྲོམ་སྟེང་ནས་བག་ལེབ་འདི་ལྟ་བུ་
ཞིག་རིག་མྱོང་། དེ་ལ་སྡེབ་རྫས་གང་དག་དགོས་པ་ངས་ཕལ་ཆེར་ཤེས། གལ་
ཏེ་སྡེབ་རྫས་འགའ་རེས་མ་འདང་ནའང་སྐྱོན་མེད། སྐུ་ངོ་རྣམས་ཀྱིས་ཀྱང་
ཤེས་མི་སྲིད།”
མིའུ་ཐུང་གིས་ཐོས་མ་ཐག་དགའ་ནས་མཆོང་ལྡིང་བྱས་ཤིང་ངང་བ་
དཀར་མོ་འདི་ཉོས་པ་ནི་རང་གི་བསོད་ནམས་རེད་འདུག་བསམ། ཁོས་དེ་
ལྟར་སྲས་མོ་ངང་བའི་ངག་བཀོད་ལྟར་མྱུར་དུ་རྒྱལ་ཡུམ་བག་ལེབ་བཟོ་འགོ་
བརྩམས། ཁོས་ཐོག་མར་བག་ལེབ་ཆུང་ཆུང་ཞིག་བཟོས་ནས་ཚོད་ལྟ་བྱས་པ་
བྲོ་བ་ཤིན་ཏུ་ཞིམ། མ་ཆེན་གྱིས་ཁམ་གང་མྱངས་རྗེས་འདི་ནི་གནམ་འོག་ན་
ཆེས་དཀོན་པའི་ཟས་མཆོག་རེད་བཅས་བསྟོད་པ་ཡང་ཡང་བྱས།
ཉིན་གཉིས་པར། མིའུ་ཐུང་གིས་བག་ལེབ་ཅུང་ཆེ་བ་ཞིག་བསྲེག་པ་དེ་ད་
སོ་མར་ཐབ་ལས་བླངས་པས་ཚ་བེར་བེར་དུ་འདུག ཁོས་བག་ལེབ་ཀྱི་མཐའ་
ཁར་མེ་ཏོག་གིས་བརྒྱན་རྗེས། མི་མངགས་ནས་ཟས་སྒྲོམ་གྱི་སྟེང་དུ་བསྐྱལ། ཁོ་
ཉིད་ཀྱིས་ཀྱང་ཆེས་བཟང་བའི་གྱོན་པ་ཞིག་མནབས་ཏེ་གསོལ་ཁང་དུ་
སོང་། ཁོ་ནང་ལ་བགྲོད་དུས་བག་ལེབ་གཙབ་མཁན་དེས་བག་ལེབ་དུམ་བུ་
འགར་བཏང་ཞིང་ཤིན་ཏུ་མཛེས་པའི་དངུལ་སྡེར་ནང་ཏུ་བཞག་སྟེ།ཀོང་ཅའོ་
དང་ཁོའི་སྐུ་མགྲོན་ལ་ཕུལ་དུ་སོང་། ཀོང་ཅའོ་ཡིས་བག་ལེབ་སྲེག་མ་དེ་དུམ་
བུ་དུམ་བུ་བྱས་ནས་ཧ་ཅང་ལྷོད་ལྷོད་གྱིས་བཞེས་བཞིན་འདུག “ཨ་ཨ་ཨ།
བག་ལེབ་འདིའི་མིང་ལ་རྒྱལ་ཡུམ་བག་ལེབ་ཞེས་ཟེར་བ་དངོས་ནས་ཁག་མི་
འདུགབྲོ་བ་ངོ་མ་ཅིག་ཞིམ་གི བདག་གི་མིའུ་ཐུང་ལ་ཟས་སྦྱོར་མཁན་པོ་ཞེས་
བཏགས་ན་ངོ་མ་དོན་དང་མཐུན་པ་ཞིག་རེད་སྙམ། བདག་གི་སྙིང་ཉེ་བའི་
གྲོགས་པོ་ལགས། ཁྱོད་ཀྱིས་བལྟས་ན་དེ་འདྲ་ཞིག་ཨེ་རེད།”
རྒྱལ་སྲས་ཀྱིས་བག་ལེབ་དུམ་བུ་འགའ་ཁ་ནང་དུ་བཞག་རྗེས། འཛུམ་
མདངས་ཤིག་དང་མཉམ་དུ་“་བག་ལེབ་འདི་བཟོས་པ་ངོ་མ་བཟང་པོ་རེད།”
ཁོས་བཤད་ཞོར་དུ་སྡེར་མ་ཕར་དེད། “འོན་ཀྱང་ངས་བསམ་ན་འདི་བག་ལེབ་
ངོ་མ་མ་རེད།” ཀོང་ཅའོ་ཡིས་ཉན་རྗེས་ཁོང་ཁྲོའི་སྨིན་མ་གཅིག་ཏུ་བསྡུས་ཏེ་
གདོང་ཡོངས་དམར་པོར་གྱུར་ནས་བཀྱོན་ཕབ་བྱུང་། “མིའུ་ཐུང་ཁྱི་ཕྲུག ཁྱོད་
སྤོབས་པ་ཆེ་ཨང་། ཁྱོད་ཀྱིས་འདི་འདྲ་ལས་ནས་བདག་པོར་མགོ་གཡོགས་ཕོད་
དམ།” “ཨ། སྐུ་ངོ་ལགས། གནམ་རྒན་མ། བག་ལེབ་འདི་ངོ་མ་ངས་ཟས་སྦྱོར་
བརྒྱུད་རིམ་གཞིར་བཟུང་སྟེ་ལས་པ་ཡིན། ནོར་འཆུགས་མེད་ཡ།” མིའུ་ཐུང་
གིས་སྐྲག་མ་འདར་གྱིས་དེ་ལྟར་བཤད། “ཨ་སྐྱག་རྫུན། ཁྱོས་རྫུན་མ་བཤད།”
ཀོང་ཅའོ་ཡིས་སྐད་རྒྱག་ཞོར་མིའུ་ཐུང་ལ་རྡོག་རྫིས་ཤིག་བཏང་། “བདག་གི་སྐུ་
མགྲོན་གྱིས་བག་ལེབ་འདིའི་ནང་དུ་ད་དུང་རྫས་ཤིག་ཆད་འདུག་ཅེས་བཤད་
ན་གཏན་ནས་རྫུན་མིན། ངས་མི་མངགས་ཏེ་ཁྱོད་རང་དུམ་བུ་འགའ་བཏང་
ནས་བག་ལེབ་བཟོས་ནའང་ཞེ་སྡང་མི་དྭངས།” “ང་ལ་སྙིང་རྗེ་ཞིག་སྒོམ་
རོགས།” མིའུ་ཐུང་སྐུ་མགྲོན་དེའི་མདུན་དུ་པུས་མོ་ས་ལ་བཙུགས་ཏེ་“་ངས་
ཁྱེད་ལ་ཞུ་བ་ཞིག་བྱེད། བག་ལེབ་འདིའི་ནང་དུ་ཅི་ཞིག་ཆད་ཡོད་པ་ང་ལ་
གསུངས་རོགས་གནོངས། ཤ་དུམ་གཅིག་གམ་གྲོ་ཕྱེ་ཙམ་གྱི་ཆེད་དུ་ངའི་ཚེ་
སྲོག་ཤོར་གི་མ་འཇུག་རོགས།”ཞེས་ཞུ་བ་བྱས།
“ངས་བཤད་པའི་དབང་དུ་བཏང་ནའང་། རོགས་ཆེན་པོ་བྱེད་མི་ཐུབ།
སྙིང་ཉེ་བའི་མིའུ་ཐུང་སྣ་རིང་ལགས།” མགྲོན་པོས་ཁ་མཚར་འདྲེས་མའི་ངང་
“བག་ལེབ་ནང་ལ་ཆད་པའི་ཚོད་མ་དེས་མིང་ལ་ཕིན་ཐིས་ཚོད་མ་ཟེར། ས་
ཆ་འདི་ཀའི་མིས་ཚོད་མ་དེ་མི་ཤེས། དེའི་རྐྱེན་གྱིས་ཤ་ཐུམ་བག་ལེབ་འདིའི་
རིགས་ངེད་ཚང་གི་ཇ་མ་ཁོ་ན་ལས་ཁྱོས་གཏན་ནས་ལས་མི་ཤེས། ཁྱེད་ཚང་
གི་སྐུ་ངོས་ཀྱང་བག་ལེབ་འདིའི་རིགས་ནམ་ཡིན་ཡང་རོལ་མྱོང་བྱེད་མི་ཐུབ།”
ཀོང་ཅའོ་ཡིས་མགྲོན་པོའི་སྐད་ཆ་ཐོས་རྗེས་ལྷག་ཏུ་ཁོང་ཁྲོ་ལངས་
བྱུང་ལ། འདིའི་ཁོ་ལ་ཤིན་ཏུ་ཁ་ངོ་མེད་པའི་སྣང་བ་ཞིག་བྱིན། ཁོང་ཁྲོའི་
མེ་ལྕེ་དྲག་ཏུ་འབར་བཞིན་མིག་གཉིས་མིའུ་ཐུང་ལ་བགྲད་ནས་སྐད་ཅོར་
བརྒྱབ།“མིན།ངས་བག་ལེབ་དེ་ངེས་པར་དུ་བཟའ་རྒྱུ་ཡིན། ངས་མནའ་བསྐྱལ་
བ་ཡིན། གལ་ཏེ་ཁྱོས་སང་ཉིན་ད་དུང་རྒྱལ་ཡུམ་བག་ལེབ་ལས་མ་ཐུབ་ན།
སྐྱག་རྫུན་ཁྱོས་རང་ཉིད་ཀྱི་མགོ་བཅད་དེ་ཕོ་བྲང་གི་སྒོ་ཁར་བཏགས་ནས་མི་
རྣམས་ལ་བལྟ་རུ་འཇུག་རྒྱུར་སྒུག་སྡོད། ངས་ད་དུང་ཁྱོད་ལ་ཉིན་གཅིག་གི་
དུས་ཚོད་སྟེར།”
མིའུ་ཐུང་བློ་ཕམ་ཡིད་ཆད་ཀྱི་ངང་ནས་རང་གི་སྡོད་ཤག་ནང་དུ་སླེབས་
ཤིང་། ཞོར་དུ་དོན་དག་གི་མགོ་མཇུག་ཐམས་ཅད་སྲས་མོ་ངང་བར་བཤད།
ཁོའི་བསམ་པར་ད་ཐེངས་གསོན་པའི་གོ་སྐབས་ཤིག་མེད་དམ་སྙམ། རྒྱུ་
མཚན་ཁོས་ད་ལྟའི་བར་དུ་འདི་ལྟ་བུའི་ཚོད་མ་ཞིག་གོ་མྱོང་མེད།
སྲས་མོ་ངང་བས་བཤད་རྒྱུར།“གལ་ཏེ་ཚོད་མ་འདི་ཁོ་ན་བཙལ་དགོས་པ་
ཡིན་ན། ངས་ད་དུང་ཁྱོད་ལ་རོགས་བྱེད་ཐུབ། རྒྱུ་མཚན་ངའི་ཨ་ཕས་ང་ལ་
ཚོད་མ་སྣ་ཚོགས་ཇི་ལྟར་ངོས་འཛིན་ཚུལ་ཁྲིད་མྱོང་ཡོད། གལ་ཏེ་སྐབས་ཐོག་
འདི་མིན་ན། ཁྱོད་ཀྱི་ཚེ་སྲོག་སྲུང་བར་དཀའ། ཟླ་མགོ་ཡིན་པས་བཟང་། ཏག་
ཏག་སྐབས་འདི་ནི་ཚོད་མ་དེ་ལ་མེ་ཏོག་བཞད་པའི་དུས་རེད། ང་ལ་ཤོད་
དང་། ཕོ་བྲང་གི་ཉེ་འགྲམ་ན་ལི་སྡོང་ཡོད་དམ།” “ཡོད།” མིའུ་ཐུང་ཕག་སྣས་
ལན་ལྡོན། ཁོའི་སེམས་མྱུར་དུ་བདེ་ལ་བབས་བྱུང༌།
“མཚོ་འགྲམ་ན་ཡོད། འདི་ནས་གོམ་པ་ཉིས་བརྒྱའི་མཚམས་ན་ལི་སྡོང་
སྐྱེས་ཡོད།ཡིན་ཡང་ཁྱོས་ལི་སྡོང་དྲིས་ནས་ཅི་ཞིག་བྱེད་རྒྱུ་ཡིན།”
“ལི་སྡོང་ཆེན་པོའི་རྩ་ན་ད་གཟོད་ཚོད་མ་འདིའི་རིགས་སྐྱེས་ངེས།”
ངང་བས་བཤད་རྒྱུར། “ང་ཚོས་དུས་ཚོད་འགོར་འགྱངས་མི་བྱེད་པར་
ཁྱོད་ལ་མཁོ་བའི་ཚོད་མ་དེ་མྱུར་དུ་བཙལ་ན་བཟང་། ཁྱོས་ང་པང་ལ་བཟུང་
དང་།ཕྱི་ལ་ཐོན་རྗེས་སར་ཞོགས། ངས་ཁྱོད་ལ་འཚོལ་རོགས་བྱེད།”
ཁོས་སྲས་མོ་ངང་བའི་བཀོད་འདོམས་ལྟར་སྒྲུབ་བཞིན་ཁོ་མོ་རང་གི་པང་
ལ་བཟུང་ནས་སྒོར་སོང་། འོན་ཀྱང་སྐུ་སྲུང་དམག་གིས་མེ་མདའ་བཟུང་ནས་
བཀག་སྟེ། “ངའི་སྙིང་ཉེ་བའི་མིའུ་ཐུང་ཕག་སྣ་ལགས། ང་ད་སོ་མར་ཀོང་ཅའོ་
ཡི་བཀའ་འབྱོར་བྱུང་། ཁྱོད་རང་ཕོ་བྲང་ལས་གོམ་གང་ཙམ་ཡང་ཕྱིར་བུད་མི་
ཆོག”ཅེས་བཤད།
“ང་མེ་ཏོག་ལྡུམ་རར་སོང་ན་ཆོག་གམ།”
མིའུ་ཐུང་གིས་བཤད་རྒྱུར། “མི་ཞིག་མངགས་ནས་ཕོ་བྲང་གི་ཉུག་རུམ་
པར་ཕྲིས་དང་། ང་མེ་ཏོག་ལྡུམ་རར་སོང་ནས་སྡེབ་རྫས་འགའ་བཙལ་ན་ཨེ་
ཆོག”སྐུ་སྲུང་དམག་གིས་སྙན་སེང་ཞུས་རྗེས།མིའུ་ཐུང་མེ་ཏོག་ལྡུམ་རར་འགྲོ་
རྒྱུར་ཆོག་མཆན་ཐོབ། མིའུ་ཐུང་ཕག་སྣས་སྲས་མོ་ངང་བ་པང་ལ་བཟུང་ནས་
མེ་ཏོག་ལྡུམ་རར་ཐོན་རྗེས་སེམས་ཆུང་སྒོས་ཁོ་མོ་སར་བཞག སྲས་མོ་ངང་
བ་མྱུར་དུ་མཚོ་འགྲམ་གྱི་ལི་སྡོང་ཕྱོགས་སུ་འཕུར་སོང་། ཁོ་མོས་སྐབས་འགར་
སྔོང་པོ་འདིའི་རྩ་ནས་བཙལ་བ་དང་། ཡང་སྐབས་འགར་སྔོང་པོ་གཞན་དག་
གི་རྩར་སོང་ནས་ཕྱོགས་བཞིར་བཙལ། མཆུ་ཏོས་རྩྭ་ཉག་མ་རེ་རེ་མར་སྒུལ་
ནས་བཙལ་ནའང་། ཕིན་ཐིས་ཚོད་མ་ཡི་གྲིབ་མ་ཙམ་ཡང་རྙེད་་མ་བྱུང་།
མོ་ཡིད་ཆད་དང་བྲེལ་འཚུབ་ཀྱིས་ཁེངས་བས་རང་དབང་མེད་པར་མིག་ཆུ་
བཞུར། རྒྱུ་མཚན་མུན་རུབ་ལ་ཁད་ཡོད་པས་མཐའ་བསྐོར་གྱི་བྱ་དངོས་ཐམས་
ཅད་ངོས་ཟིན་དཀའ་བ་རེད།
སྐབས་དེར། མིའི་ཐུང་གིས་མཚོ་མོའི་ཕ་མཐར་བལྟས་ཏེ་གློ་བུར་དུ་སྐད་
བརྒྱབ་བྱུང་། “ལྟོས་དང་། མཚོ་མོའི་ཁ་གཏད་ན་ལི་སྡོང་ཆེན་པོ་ཞིག་ཡོད།
ངེད་གཉིས་གན་ལ་སོང་ནས་འཚོལ། ལས་ཡག་སྟེ་རྙེད་ནའང་ཐང་།”ངང་
བས་མྱུར་དུ་གཤོག་པ་བརྐྱངས་ནས་ས་དེ་གའི་ཕྱོགས་སུ་འཕུར། མིའུ་ཐུང་
གིས་ཀྱང་རྒྱུད་པ་ཐུང་ཐུང་ཕར་ཚུར་གཡུག་བཞིན་ཁོ་མོའི་རྗེས་ལ་བསྙེགས་
ནས་རྒྱུགས། ཚང་ཚིང་གཡུ་ལོ་རྒྱས་པའི་ལི་སྡོང་ལ་གྲིབ་མ་ཆེན་པོ་ཞིག་འདུག
མཐའ་བསྐོར་ནི་ནག་རིལ་རིལ་ཡིན་པས་ཕལ་ཆེར་ཡོད་ཚད་མཐོང་མི་ཐུབ།
ཏག་ཏག་སྐབས་འདིར། སྲས་མོ་ངང་བ་འགྲོ་མཚམས་བཞག་སྟེ་གདོང་ལ་
འཛུམ་གྱིས་ཁེངས་ཤིང་གཤོག་པ་གཡུག་བཞིན་དུ་རྩྭ་ལྗང་སྟུག་པོ་སྐྱེས་ཡོད་
ས་དེ་ནས་དངོས་པོ་ཞིག་བཏུས་ཏེ་གདོང་ལ་ཡ་མཚན་གྱིས་ཁེངས་པའི་མིའུ་
ཐུང་སྣ་རིང་ལ་བྱིན། ཁོ་མོས་“ཚལ་རྫས་དེ་འདི་རེད། འདི་ན་མང་པོ་ཞིག་སྐྱེས་
ཡོད་པས་ཁྱོད་ལ་འདང་ངེས་ཤིག་ཡོད་ཁོ་ཐག་རེད།”ཅེས་བཤད། མིའི་ཐུང་
གིས་ཚོད་རྫས་དེར་ཞིབ་ལྟ་ཞིག་བྱས། དྲི་ཞིམ་མངར་མོ་ཞིག་སྣ་དབང་རྒྱུད་
ནས་ཐོན་པས། ཁོས་རང་དབང་མེད་པར་སྔོན་ཆད་གཞན་གྱི་རྫུ་འཕྲུལ་གྱིས་
མནར་གཅོད་བྱས་པའི་རྣམ་པ་དེ་ཡིད་ལ་འཁོར། ཚོད་རྫས་འདིའི་གཞུང་རྟ་
དང་ལོ་མ་ནི་སྔོ་སྐྱ་ཡིན་ལ་མེ་ཏོག་དམར་མདངས་ཆགས་པ་མཐའ་ཁ་སེར་པོ་
ཡིན་པ་ཞིག་བཞད་འདུག“གནམ་ས་གཉིས་ཀར་བཀའ་དྲིན་ཆེ་ཞུ།”མིའུ་ཐུང་
གིས་སྤྲོ་སེམས་འཁོལ་བའི་ངང་སྐད་བརྒྱབ། “ངོ་མ་ཡ་མཚན་རེད་ཡ། ཁྱོས་ང་
ལ་ཉོན་དང་། འདི་ནི་ང་རང་ནགས་ཀྱི་བྱི་བ་ཞིག་ལས་ཧ་ཅང་མི་སྡུག་པའི་
མིའུ་ཐུང་ཞིག་ཏུ་བསྒྱུར་ནུས་པའི་ཚོད་རྫས་དེ་ཡིན་པ་ངས་ཁག་ཐེག་བྱེད་
ཐུབ། རེད། ངོ་མ་འདི་རེད། ངས་ད་ལྟ་ཚོད་རྫས་འདི་ལ་བསྣམས་ནས་ཚོད་ལྟ་
ཞིག་བྱས་ན་ཨེ་ཆོག”
“ད་དུང་མི་ཆོག” སྲས་མོ་ངང་བས་བཤད་རྒྱུར། “ཁྱོས་སྔོན་ལ་ཚོད་མ་
སྤར་གང་ཐོགས་ཤིག ངེད་གཉིས་ཁྱོད་ཀྱི་ཁང་པའི་ནང་དུ་འགྲོ། ཁྱོས་རང་གི་
དངོས་པོ་ཐམས་ཅད་བསྡུ་གསོག་ཞིག་བྱས་དང་། ཁང་པའི་ནང་དུ་ཐོན་ན་ང་
ཚོས་ཚོད་མ་འདིའི་ནུས་པ་ལ་ཚོད་ལྟ་ཞིག་བྱེད།”
ཁོ་ཚོས་འདི་ལྟར་གཏན་འཁེལ་བྱས་རྗེས་མིའུ་ཐུང་གི་ཁང་པའི་ནང་དུ་
ཐོན། མིའུ་ཐུང་ཧ་ཅང་འཚབ་དྲགས་པས་སྙིང་ཆུང་འཕར་ལྡིང་བྱེད་པའི་སྒྲ་
ཡང་ཐོས་ཐུབ། ཁོས་རང་ཉིད་ཀྱིས་ནམ་རྒྱུན་བསགས་པའི་གསེར་སྒོར་ལྔ་བཅུ་
དྲུག་ཅུ་དེ་དག་དང་གྱོན་པ་འགའ། ལྷམ་ཆ་འགའ་བཅས་སྣོད་ཞིག་ཏུ་བཅུག་
རྗེས།“གནམ་རྒན་མ། ངའི་སྔོན་ཆད་ཀྱི་རང་གཟུགས་དངོས་མ་དེ་མངོན་པར་
ཤོག”ཞེས་སྨོན་ལམ་རྒྱག་ཞོར་སྣ་བར་ཚོད་མར་གཏད་ནས་ཤུགས་ཀྱིས་དྲི་
ཞིམ་ཁམ་གང་ཡར་འབྱིན་ཙམ་བྱས། གློ་བུར་དུ། ཁོའི་ལུས་ཡོངས་རྫོགས་གཡོ་
འགུལ་བྱས། རུས་ཚིགས་རེ་རེའི་ནང་ནས་ཕཱ་ཕཱ་ཕཱ་ཕཱ་ཡི་སྒྲ་གྲགས། སྣ་ཡང་ཇེ་
ཐུང་ནས་ཇེ་ཐུང་དུ་གྱུར་པ་དང༌། རྒྱབ་དང་བྲང་ཁའང་ལེབ་མོར་གྱུར། སྒྱིད་
པ་ཡང་ཇེ་རིང་དུ་གྱུར་སོང་།
སྲས་མོ་ངང་བས་རྣམ་པ་འདི་མཐོང་རྗེས་ཡ་མཚར་ནས་སྐད་ཆའང་
བཤད་མ་ཐུབ། ཡུད་ཙམ་འགོར་བ་ན། ཁོ་མས་་ཨ་ལ་ལ། ཁྱོད་རང་ངོ་མ་
གཟུགས་སྟོབས་ཆེ་བའི་གསར་རྒོད་ཅིག་ཡོད་གི། གནམ་ས་གཉིས་ཀར་ཐུགས་
རྗེ་ཆེ་ཞུ། ཁྱོད་སྔོན་ཆད་འདྲ་མོ་ཞིག་གཏན་ནས་མ་རེད།”ཅེས་སྐད་ཅོར་
བརྒྱབ། ཡཱ་གིས་ཐོས་རྗེས་ཤིན་ཏུ་དགའ་སྟེ་ལག་གཉིས་ཕྱག་རྒྱ་བྱས་ཏེ་གསོལ་
འདེབས་བྱས། ཁོའི་སེམས་ནས་ཤིན་ཏུ་དགའ་ནའང་སྲས་མོ་ངང་བའི་བཀའ་
དྲིན་གཏན་ནས་བརྗེད་མེད།མྱུར་དུ་རང་གི་ཕ་མར་མཇལ་འདོད་ནའང་དྲིན་
གཟོའི་བརྩེ་སེམས་དེའི་དབང་གིས། ཁོའི་རེ་སྨོན་དེའང་རིང་དུ་དོར་ཏེ་སྲས་༡
མོ་ངང་བར་བཤད་རྒྱུར། “ང་སླར་ཡང་གསོན་ཐུབ་པའི་བཀའ་དྲིན་འདི་ཁྱེད་
ལ་མི་ཞུ་སུ་ལ་ཞུ། གལ་ཏེ་ཁྱོད་མེད་པ་ཡིན་ན། ངས་ཚོད་མ་འདི་གཏན་ནས་
རྙེད་ཐུབ་མེད་ལ། རང་གཟུགས་བཙོག་པོ་དེ་ནམ་ཡང་རྒྱུན་སྲུང་བྱེད་རྒྱུ་ལས་
ཅི་ཞིག་ནུས། གལ་ཏེ་ལས་ངན་ན་ཀོང་ཅའོ་ཡི་ལག་ནས་ཚེ་སྲོག་ཤོར་ཀྱང་
སྲིད། ངས་ངེས་པར་དུ་ཁྱེད་ལ་དྲིན་ལན་མཇལ་དགོས། ངས་ཁྱོད་རང་ཁྱེད་ཀྱི་
ཨ་ཕའི་མདུན་དུ་འཁྲིད་ངེས། ཁོང་རྫུ་འཕྲུལ་སྣ་ཚོགས་ལ་བྱང་བས་ཁྱེད་རང་
སྐྱོབ་ཐུབ་པ་ཁོ་ཐག་ཡིན། སྲས་མོ་ངང་བ་ཡིད་འགུལ་ཐེབས་ནས་མིག་ཆུ་ཐང་
དུ་འགྲིལ། ཡཱ་གིས་སྲས་མོ་ངང་བ་པང་དུ་བཟུང་སྟེ་བདེ་ལེགས་ཀྱིས་ཕོ་བྲང་
དང་ཁ་བྲལ། རྒྱུ་མཚན་མི་སུ་ཞིག་གིས་ཁོ་རང་ངོས་ཟིན་མི་ཐུབ། ཁོ་རང་མཚོ་
ངོགས་ཕྱོགས་སུ་བུད་སོང༌། དེ་ནི་སྲས་མོ་ངང་བའི་ཕ་ཡུལ་རེད།
ཁོ་ཚོ་བདེ་ལེགས་ཀྱིས་སྲས་མོ་ངང་བའི་ཕ་ཡུལ་དུ་འབྱོར་རྗེས་བེ་ཐུ་པའོ་
ཁུ་ཡིས་རང་ཉིད་ཀྱི་བུ་མོའི་ལུས་སྟེང་གི་བདུད་ཀྱི་ཆོ་འཕྲུལ་ཐ་དག་སེལ་བར་
བྱས་ཤིང་། ཡཱ་ཀི་ལའང་དངོས་པོའི་ལེགས་སྐྱེས་མང་དུ་ཕུལ་ཏེ་ལམ་འཇུག་
བྱས། ཁོ་ཕ་ཡུལ་དུ་འབྱོར་བ་ན། ཨ་ཕས་མདུན་དུ་ལྷགས་པའི་གསར་རྒོད་དེ་
ནི་ཁོ་ཚོས་བོར་སོང་བའི་རང་གི་བུ་ཡིན་པ་ངོས་ཟིན་ཏེ་དགའ་བ་འབུམ་གྱིས་
ཁྱབ། ཡཱ་ཀིས་རང་གི་སྒོར་མོས་ཚོང་ཁང་ཆུང་ཆུང་ཞིག་ཉོས་ཏེ་ཚོང་བརྒྱབ་
པས། རིམ་བཞིན་ཕྱུག་པོ་ཆགས་ཏེ་བདེ་སྐྱིད་ཀྱི་འཚོ་བ་རོལ་སོང་། དེའི་རྗེས་
སུ་བྱུང་བའི་དོན་དག་ཞིག་ནི་ངེས་པར་འཆད་དགོས་ཏེ། ཡིན་པ་ནི་ཡཱ་ཀི་
ཀོང་ཅའོ་ཡི་ཕོ་བྲང་དང་ཁ་བྲལ་རྗེས།གནས་དེ་ནས་ཟིང་འཁྲུག་ཆེན་པོ་ཞིག་
བྱུང་། རྒྱུ་མཚན་ཉིན་གཉིས་པར། མིའུ་ཐུང་གིས་དུས་བཅད་ལྟར་ཀོང་ཅའོ་
ལ་རྒྱལ་ཡུམ་བག་ལེབ་མ་ཕུལ་པས། ཀོང་ཅའོ་ཁོང་ཁྲོས་གཟིར་ཏེ་མི་མངགས་
ནས་མུའུ་ཐུང་འཚོལ་དུ་བཅུག་ནའང་། མིའུ་ཐུང་སྔ་མོ་ནས་གར་སོང་ཆ་
མེད་དུ་གྱུར། སྐབས་དེར། རྒྱལ་སྲས་ཀྱི་བསམ་པར་ཀོང་ཅའོ་ཡིས་རང་ཉིད་
ཀྱི་ཆེས་བཟང་བའི་ཇ་མ་ལག་ནས་འཆོར་བར་སྐྲག་སྟེ་ལྐོག་ནས་བཏང་སོང་
སྙམ་པས། ཀོང་ཅའོ་ལ་ཕོ་རབ་ཚིག་ཐོག་མ་རེད་ཞེས་འཁང་ར་བྱས། གནད་
དོན་འདིར་གཞི་བྱས་ཏེ་སྐུ་དྲག་གཉིས་གའི་བར་དུ་དམག་འཁྲུག་ཆེན་པོ་ཞིག་
བྱུང་། དེ་ནི་ལོ་རྒྱུས་སྟེང་མིང་དུ་གྲགས་པའི་“་སྔོ་ཚོད་ཀྱི་གཡུལ་འགྱེད”ཅེས་པ་
དེ་རེད། ཁོ་ཚོ་ཐེངས་མང་པོར་འཁྲུག་ཀྱང་། མཐའ་མཇུག་སྔར་བཞིན་འགྲིག་
མཐུན་བྱུང་སོང༌། ཆིངས་ཡིག་ལ་མིང་རྟགས་བཀོད་པར་རྟེན་འབྲེལ་ཞུ་ཆེད།
རྒྱལ་སྲས་ཀྱིས་བཀའ་བབས་ཏེ་རང་ཉིད་ཀྱི་ཇ་མར་རྒྱལ་ཡུམ་བག་ལེབ་བཟོ་
རུ་བཅུག་ཏེ་ཀོང་ཅའོ་ལ་ཕུལ། ཀོང་ཅའོ་ཡང་སྤྲོ་བ་རབ་ཏུ་འཕེལ་ཏེ་ཟས་
མཆོག་དེའི་ཞིམ་མངར་ལ་རོལ་བས། ཕྱིས་སུ་ཆིངས་ཡིག་འདི་ལ“བག་ལེབ་
ཞི་ཆིངས”ཞེས་འབོད། ཁྱོད་ཚོས་ལྟོས་དང༌། གླེང་རིན་གྱིས་མེད་པའི་དོན་དག་
ཆུང་ཆུང་ཞིག་གིས་ཀྱང་རྒྱལ་ཁམས་གཡོ་སྒུལ་བྱེད་ནུས་པ་རེད། འདི་ནི་མིའུ་
ཐུང་སྣ་རིང་ཅན་གྱི་གཏམ་རྒྱུད་རེད།

གངས་དཀར་སྲས་མོ།

ཀི་ལིན་གཅེན་གཅུང་གིས་བརྩམས། པདྨ་མཁར་གྱིས་བསྒྱུར།
གྲང་ངར་ཧ་ཅང་ཆེ་བའི་དགུན་ཁ་ཞིག་ལ་ཁ་བའི་འདབ་མ་ནི་བྱ་སྒྲོ་དང་
འདྲ་བར་དལ་བུར་བབས་བྱུང་། བཙུན་མོ་ཞིག་སྒེའུ་ཁུང་གི་འགྲམ་དུ་བསྡད་
ནས་ལྭ་བ་འཚེམ་བཞིན་ཡོད་ལ། ཁོ་མོས་མཚམས་རེར་ལྭ་བ་བཙེམས་པ་དང་
ལན་རེར་མཁའ་དབྱིངས་ན་རྒྱུ་བའི་ཁ་བའི་འདབ་མར་ལྟ་བཞིན་པའི་སྐབས་
སྟབས་མ་ལེགས་པར་མཛུབ་མགོར་ཁབ་ཀྱིས་གཙགས་ཏེ་ཁྲག་ཐིགས་གསུམ་
ཁ་བའི་སྟེང་དུ་ལྷུང་། དུང་ལྟར་དཀར་བའི་ཁ་བའི་སྟེང་དུ་དམར་པོ་ཁྲག་
གིས་བྱུ་རུ་ལྟར་བརྒྱན་པས་ལྷག་པར་མཛེས། སྐབས་དེར་བཙུན་མོའི་སེམས་སུ་
གལ་ཏེ་ང་ལ་བྱིས་པ། “ཤ་མདངས་དཀར་པོ་གངས་ལ་འགྲན་ཞིང་། མཆུ་སྒྲོས་
དམར་པོ་པད་འདབ་དང་འདྲ་བ། སྐྲ་ལོ་ནག་པོ་སོལ་བ་ལྟ་བུ་ཞིག་སྐྱེས་ན་ཅི་
མ་རུང་སྙམ། དུས་ཚོད་རིང་པོ་ཞིག་མ་འགོར་བར་མོར་བུ་མོ་ཞིག་སྐྱེས། བུ་མོ་
དེའི་ཤ་མདངས་དཀར་ལ་མཆུ་སྒྲོས་དམར་བར་མ་ཟད་སྐྲ་ལོའང་གནག་ཅིང་
སྣུམ་པས་ཁོ་མོ་ལ་་གངས་དཀར་སྲས་མོ”ཞེས་པའི་མིང་བཏགས། ཡིན་ནའང་
གངས་དཀར་སྲས་མོ་སྐྱེས་ནས་དུས་ཡུན་རིང་པོ་ཞིག་མ་སོང་བར་རྒྱལ་མོ་ཚེ་
ལས་འདས།
ལོ་གཅིག་འདས་རྗེས་རྒྱལ་པོས་སྐྱེས་གཟུགས་ཧ་ཅང་མཛེས་པའི་བུ་མོ་
ཞིག་བཙུན་མོར་བསུས། ཡིན་ཡང་བཙུན་མོ་དེ་ང་རྒྱལ་དང་ཕྲག་དོག་ཆེ་བས་
མི་སུ་ཞིག་ཡིན་རུང་མོ་ལས་ལྷག་པའི་སྐྱེས་གཟུགས་མཛེས་ཚེ་ཡིད་སེམས་རབ་
ཏུ་ཁྲོས་ནས་མི་དགའ་བར་འགྱུར། ཁོ་མོ་ལ་ངོ་མཚར་བའི་མེ་ལོང་ཞིག་ཡོད་
ཅིང་དེའི་མདུན་དུ་འགྲོ་ཐེངས་རེར་རང་ཉིད་ཀྱི་གཟུགས་བརྙན་ལ་བལྟས་ཏེ་
རྒྱུན་པར་“མེ་ལོང་ཡ་མེ་ལོང་། གནམ་འོག་གི་བུ་མོ་ཆེས་མཛེས་པ་ནི་སུ་ཞིག་
རེད”ཅེས་དྲིས་པ་ན། མེ་ལོང་གིས་་བཙུན་མོ་ལགས། གནམ་འོག་གི་བུ་མོ་ཆེས་
མཛེས་པ་ནི་ཁྱོད་རེད”ཅེས་ལན་བཏབ།
བཙུན་མོས་མེ་ལོང་གིས་རྫུན་མི་སྨྲ་བར་དྲང་པོར་བརྗོད་པ་ཤེས་ཡོད་
པས་ཡིད་ཚིམས་པར་གྱུར།
ཡིན་ནའང་གངས་དཀར་སྲས་མོ་རིམ་བཞིན་འཚར་ལོངས་བྱུང་ནས་ལོ་
བདུན་ལ་སོན་སྐབས་ཆུ་སྐྱེས་པད་མ་ལྟར་ཡིད་དབང་འཕྲོག་པས་མཐོང་བ་
ཙམ་གྱིས་ལྟ་བས་ཆོག་མི་ཤེས་པར་གྱུར་ཏེ་ཐ་ན་བཙུན་མོ་ལས་ཀྱང་མཛེས་
པར་གྱུར། ཉིན་ཞིག་ལ་བཙུན་མོས་ཡང་བསྐྱར་མེ་ལོང་ལ་འདྲི་རྒྱུར།
“མེ་ལོང་ཡ་མེ་ལོང་། གནམ་འོག་གི་བུ་མོ་ཆེས་མཛེས་པ་ནི་སུ་ཞིག་
རེད”ཅེས་དྲིས་པར། མེ་ལོང་གིས་་བཙུན་མོ་ལགས། གནས་འདིར་ཁྱེད་ནི་
ཆེས་མཛེས་པ་ཡིན་མོད། འོན་ཀྱང་སྲས་མོ་ནི་ཁྱེད་ལས་ལྡབ་སྟོང་གིས་མཛེས་
པ་རེད”ཅེས་ལན་བཏབ་པར། བཙུན་མོ་དེར་ཕྲག་དོག་ཆེན་པོ་སྐྱེས་ནས་ངོ་
མདོག་ཀྱང་སྐྱ་བོར་གྱུར་ཏེ་ཉིན་མཚན་མེད་པར་བློ་མི་བདེ་བར་གྱུར། སྐབས་
དེ་ནས་བཟུང་ཁོ་མོས་གངས་དཀར་སྲས་མོ་མཐོང་བ་ཙམ་གྱིས་སེམས་པ་རབ་
ཏུ་ཁྲོས་ཤིང་། ཕྲག་དོག་དང་ང་རྒྱལ་ཡང་སྔར་ལས་ཇེ་ཆེར་སོང་སྟེ། རྔོན་པ་
ཞིག་བོས་ནས་བཤད་རྒྱུར“ངས་བྱིས་པ་ཆུང་ཆུང་འདི་མཐོང་མི་འདོད་པས་
ཁྱོད་ཀྱིས་ནགས་ཚལ་དུ་ཁྲིད་ནས་བསད་རྗེས་མོའི་གློ་དང་མཆིན་པ་བདེན་
དཔང་དུ་འཁྱེར་ཤོག”ཅེས་བཤད། རྔོན་པས་ཀྱང་བཙུན་མོའི་བཀའ་བཞིན་
གངས་དཀར་སྲས་མོ་ནགས་ཚལ་དུ་ཁྲིད་རྗེས་ལག་ལ་རལ་གྲི་ཐོགས་ཏེ་གསོད་
རྩིས་བྱེད་སྐབས་གངས་དཀར་སྲས་མོས“ཚུར་ལ་གསོན་དང་བརྩེ་བའི་རྔོན་པ་
ལགས། །སྙིང་རྗེ་ཆེན་པོས་བདག་ལ་ཐུགས་ཀྱིས་དགོངས། ། གཏན་དུ་ནགས་
ཚལ་ཁྲོད་དུ་ལུས་ནའང༌། །རང་གི་ཁྱིམ་དུ་མི་ལོག་ཁོ་ཐག་ཡིན། །”ཞེས་བརྗོད་
པ་ན། ཁོའི་བསམ་པར་གངས་དཀར་སྲས་མོ་མི་འགྱངས་པར་གཅན་གཟན་གྱི་
ཁ་ནས་ཐར་དཀའ་བས་གསོད་པའི་དགོས་པ་མེད་པར་སྙམ། ཏག་ཏག་སྐབས་
དེར་ཕག་རྒོད་ཆུང་ཆུང་ཞིག་ས་ལྡིང་གནམ་ལྡིང་བྱེད་བཞིན་རྔོན་པའི་མདུན་
དུ་ཐོན་བྱུང་། རྔོན་པས་རལ་གྲིས་སྣུན་ཐེངས་གཅིག་གིས་ཕག་རྒོད་བསད་དེ་༠
གློ་དང་མཆིན་པ་ཕྱིར་བཏོན་ནས་གངས་དཀར་སྲས་མོ་བསད་པའི་བདེན་
དཔང་དུ་ཁྱེར། ཇ་མས་བཙུན་མོའི་བཀའ་བཞིན་གློ་དང་མཆིན་པ་བརྔོས་ཚར་
རྗེས་གདུག་རྩུབ་ཅན་གྱི་བདུད་མོ་དེས་ལྷག་མེད་དུ་ཟོས། ཁོ་མོའི་བསམ་པར་
ཟོས་ཟིན་པ་ནི་གངས་དཀར་སྲས་མོའི་གློ་དང་མཆིན་པ་ཡིན་པར་འདོད།
སྙིང་རྗེ་བའི་བུ་མོ་ཆུང་ཆུང་དེར་གྲོགས་མེད་ཁེར་རྐྱང་ངང་ནགས་ཚལ་
སྟུག་པོའི་ཁྲོད་དུ་ལུས་པས། སེམས་ལ་འཇིགས་སྐྲག་ཆེན་པོ་སྐྱེས་ཏེ་ཅི་བྱ་
གཏོལ་མེད་དུ་གྱུར། ཡིན་ནའང་མོ་རང་རྣོ་ངར་ཆེ་བའི་རྡོ་དང་རྫུབས་མཐུག་
པོའི་ནགས་ཚལ་ལས་བརྒལ་ནས་རྒྱུག་འགྲོ་བའི་སྐབས་སུ་ཁོ་མོའི་ཉེ་འགྲམ་
དུ་གཅན་གཟན་རྣམས་ཕར་མཆོང་ཚུར་མཆོང་བྱེད་ཀྱིན་ཡོད་ནའང་མོ་ལ་
གནོད་པ་ཅི་ཡང་མ་བྱས། མོ་རང་མུ་མཐུད་དུ་ལུས་ཟུངས་ཟད་ནས་འགུལ་མི་
ཐུབ་པའི་བར་དུ་རྒྱུག་མཚམས་མ་བཞག རིམ་བཞིན་ཉི་མའང་ནུབ་ལ་ཉེ་བའི་
སྐབས་དེར་ཁོ་མོས་གློ་བུར་དུ་ཁང་ཆུང་ཞིག་ཡོད་པ་མཐོང་སྟེ་ངལ་གསོ་བར་
ཕྱིན། ཁང་ཆུང་དེའི་ནང་གི་ཅ་ལག་ཐམས་ཅད་ཤིན་ཏུ་ཆུང་ནའང་རྒྱུ་སྤུས་ཧ་
ཅང་ལེགས།
རས་དཀར་པོ་ཞིག་བཀབ་ཡོད་པའི་ཅོག་ཙེ་ཆུང་ཆུང་དེའི་སྟེང་དུ་སྡེར་
མ་ཆུང་ངུ་བདུན་གྲལ་སྟར་སྒྲིག་ཡོད་ལ་སྡེར་མ་རེ་རེའི་ནང་དུ་ཐུར་མ་རེ་
ཡོད་ཅིང་དེའི་འགྲམ་དུ་ད་དུང་གྲི་ཆུང་རེ་དང་ཇ་ཕོར་རེ་བཞག་ཡོད། ཉལ་
ཁྲི་ཆུང་ཆུང་བདུན་གྱང་ངོས་སུ་ཁ་གཏད་ནས་བསྒྲིགས་ཡོད་ལ་དེ་དག་གི་
སྟེང་དུ་ཉལ་གདན་དཀར་པོ་རེ་བཏིངས་འདུག སྲས་མོ་ཆུང་ཆུང་བཀྲེས་ཤིང་
སྐོམ་པས་སྡེར་མ་རེ་རེའི་ནང་གི་སྔོ་ཚོད་དང་གོ་རེ་ཏོག་ཙམ་ཟོས་པར་མ་ཟད་
བཏུང་སྣོད་དུ་ཡོད་པའི་རྒུན་ཆང་ཡང་ཉུང་ཙམ་འཐུང་། ཁོ་མོ་ཐང་ཤིན་ཏུ་
ཆད་ཡོད་རྐྱེན་ཟ་མ་ཟོས་རྗེས་མལ་ཁྲི་ཞིག་གི་སྟེང་དུ་ཉལ། ཡིན་ནའང་མལ་
ཁྲི་རེ་རེར་བལྟས་པ་ཙམ་གྱིས་ཁ་ཤས་དོག་ཅིང་ལ་ལ་ཐུང་། མལ་ཁྲི་བདུན་པ་
དེའི་ཆེ་ཆུང་འོས་ཤིང་འཚམ་པར་འདུག་པས་འགུལ་ཙམ་ཡང་མི་བྱེད་པར་
རྨི་ལམ་གྱི་ཞིང་ཁམས་ཉུལ།
ས་རུབ་རྗེས་ཁང་ཆུང་དེའི་བདག་པོ་མིའུ་ཐུང་བདུན་པོ་ཁྱིམ་ལ་བསླེབས་
བྱུང་། ཁོ་ཚོས་གཏེར་རྡོ་རྙེད་པའི་ཆེད་དུ་ནམ་རྒྱུན་རི་མགོར་འཛེགས་ཏེ་ས་
བརྐོ་རྡོ་སློག་བྱེད་ཀྱིན་ཡོད། ཁོ་ཚོས་ལག་ཏུ་གློག་སྒྲོན་ཆུང་ངུ་རེ་བཟུང་ནས་
ཁང་པའི་ནང་དུ་འཛུལ་མ་ཐག་ཅ་ལག་རྣམས་ཁོ་ཚོར་མ་བྲལ་སྔོན་གྱི་རྣམ་པ་
དང་མི་འདྲ་བར་ཅུང་ཙམ་བསྒུལ་ཡོད་པས་ཁྱིམ་དུ་མི་རྒྱུས་མེད་ཅིག་ཡོང་བ་
ཤེས།
མིའུ་ཐུང་དང་པོས། སུ་ཞིག་ངའི་རྐུབ་སྟེགས་སྟེང་དུ་བསྡད་པ་ཡིན་ཟེར།
གཉིས་པས། སུ་ཞིག་གིས་ངའི་སྡེར་མའི་ནང་གི་ཟས་ཟོས་པ་ཡིན་ཟེར། གསུམ་
པས།སུ་ཞིག་གིས་ངའི་གོར་སོབ་ཟོས་པ་ཡིན་ཟེར། བཞི་པས།སུ་ཞིག་གིས་ངའི་
སྔོ་ཚོད་ཟོས་པ་ཡིན་ཟེར། ལྔ་པས། སུ་ཞིག་གིས་ངའི་ཚེར་ཐུར་གྱིས་འཛེར་བ་
ཡིན་ཟེར། དྲུག་པས། སུ་ཞིག་གིས་ངའི་གྲི་ཆུང་སྤྱད་པ་ཡིན་ཟེར། བདུན་པས།
སུ་ཞིག་གིས་ངའི་ཆང་ཕོར་ནང་གི་རྒུན་ཆང་འཐུང་བ་ཡིན་ཟེར།
ཏག་ཏག་སྐབས་དེར།མིའུ་ཐུང་དང་པོས་ཁ་ཕྱིར་འཁོར་ཏེ་བལྟས་ཚེ་ཁོའི་
མལ་ཁྲི་ཅུང་ཙམ་མར་དཔྱངས་འདུག་པ་མཐོང་བས་སུ་ཞིག་ངའི་མལ་ཁྲིའི་
སྟེང་སྤོས་པ་ཡིན་ཞེས་དྲིས་པར་མིའུ་ཐུང་གཞན་དག་ཚུར་བརྒྱུགས་འོངས་
ནས་ཧ་ལས་པའི་སྒོ་ནས་བཤད་རྒྱུར་ངའི་མལ་ཁྲིའི་སྟེང་དུའང་མི་ཞིག་ཉལ་
བ་རེད་ཟེར།
འོན་ཀྱང་མིའུ་ཐུང་བདུན་པས་རང་ཉིད་ཀྱི་ཉལ་ཁྲི་ལ་བལྟས་པའི་ཚེ་
ན། གངས་དཀར་སྲས་མོ་ཁོའི་མལ་ཁྲིའི་སྟེང་དུ་ཉལ་ཡོད་པ་མཐོང་འཕྲལ་ཡ་
མཚར་བའི་ངང་འུར་ཞིག་བརྒྱབས་པས་མིའུ་ཐུང་གཞན་དག་ཚུར་བརྒྱུགས་
ཡོང་། ཁོ་ཚོའི་ལག་ཏུ་སྒྲོན་མེ་རེ་བཟུང་ནས་གངས་དཀར་སྲས་མོར་བལྟས་པ་
ན། ཁོ་ཚོ་ཧ་ལས་པའི་སྒོ་ནས་་གནམ་རྒན་མ། གནམ་རྒན་མ། ཅི་འདྲའི་མཛེས་
ཤིང་ལྟ་ན་སྡུག་པའི་བུ་མོ་ཆུང་ཆུང་ཞིག”ཅེས་འབོད་སྐད་སྒྲོག་བཞིན་སེམས་
པ་རབ་ཏུ་དགའ་སྟེ་མོས་ངལ་གསོ་བར་ཆད་བཟོ་བར་དོགས་ནས་མུ་མཐུད་
དུ་རྨི་ལམ་གྱི་ཞིང་ཁམས་སུ་བསྐྱོད་དུ་བཅུག
ཕྱི་ཉིན་གངས་དཀར་སྲས་མོ་གཉིད་ལས་སད་དེ་མིའུ་ཐུང་དེ་དག་མཐོང་
བ་ན་སེམས་ལ་འཇིགས་སྐྲག་ཅིག་སྐྱེས་བྱུང་། འོན་ཀྱང་། ཁོ་ཚོས་ངག་འཇམ་
པོའི་སྒོ་ནས་གངས་དཀར་སྲས་མོ་ལ་མིང་དང་གནས་འདིར་ཡོང་དོན་དྲིས་
པས། མོས་རང་ཉིད་ཀྱི་མིང་དང་མ་ཡར་གྱིས་གསོད་རྩིས་བྱས་ཀྱང་སྲོག་ཉེན་
ལས་ཐར་ཏེ་བྲོས་ཡོང་བ་སོགས་བཤད། མིའུ་ཐུང་ཚོས་་ཁྱོད་ཀྱིས་ང་ཚོའི་ཁྱིམ་
ལ་བདག་གཉེར་དང་ཟས་གཡོ་སྐོལ། ད་དུང་ཉལ་ཆས་དང་ལྭ་བ་བཙེམ་པ་ལ་
སོགས་པའི་ཁྱིམ་ལས་ཡག་པོ་ཞིག་བྱེད་ཐུབ་ན་ཁྱོད་རང་མུ་མཐུད་དུ་བསྡད་
ཆོག ང་ཚོས་ཁྱོད་ལ་གྱོང་རག་ཏུ་མི་འཇུག་ཅེས་བརྗོད་པའི་ཚེ་ན། གངས་
དཀར་སྲས་མོ་ཡང་འཐད་པ་བྱུང་ནས་མུ་མཐུད་དུ་མིའུ་ཐུང་ཚོའི་ཁྱིམ་དུ་
བསྡད་དེ་ཁྱིམ་ལ་བདག་གཉེར་དང་ཟ་མ་གཡོ་སྐོལ་ལ་སོགས་པའི་ལས་ཀ་
རྣམས་འཐུས་ཤོར་མེད་པར་བྱས། མིའུ་ཐུང་བདུན་པོ་ཉིན་ལྟར་རི་མགོར་
འཛེགས་ཏེ་གསེར་དང་ལྕགས་འཚོལ་བར་སོང་ནས་དགོང་མོར་ཕྱིར་ལོག་
དུས་གངས་དཀར་སྲས་མོས་ཟས་གཡོ་སྐོལ་བྱས་ཏེ་ཁོ་ཚོར་བསྒུགས་འདུག
ཉིན་གང་པོར་བུ་མོ་ཆུང་ཆུང་གཅིག་པུ་ཁྱིམ་ན་བསྡད་ཡོད་པས། སེམས་
བཟང་ཅན་གྱི་མིའུ་ཐུང་ཚོས་ཁོ་མོར་དྲན་སྐུལ་གྱི་ཚུལ་དུ་བཤད་རྒྱུར“ཁྱོད་
རང་གནས་འདིར་ཡོད་པ་མི་འགྱངས་པར་མ་ཡར་གྱིས་ཤེས་སྲིད་པས་མི་
གཅིག་ཀྱང་ཁྱིམ་དུ་ཡོང་གིན་མ་འཇུག”ཅེས་བཤད།
བཙུན་མོའི་བསམ་པར་མོས་གངས་དཀར་སྲས་མོའི་གློ་དང་མཆིན་པ་
ཟོས་ཟིན་སྙམ་ནས་རང་ཉིད་ནི་གནམ་འོག་གི་ཆེས་མཛེས་མ་ཡིན་པར་ཡིད་
ཆེས་བརྟན་པོ་སྐྱེས་ཏེ་ངོ་མཚར་བའི་མེ་ལོང་གི་མདུན་དུ་སོང་ནས་བཤད་
རྒྱུར། “མེ་ལོང་ཡ་མེ་ལོང་། གནམ་འོག་གི་བུ་མོ་ཆེས་མཛེས་པ་ནི་སུ་རེད”ཅེས་
དྲིས་པར། མེ་ལོང་གིས། “བཙུན་མོ་ལགས། གནས་འདིར་ཁྱོད་ནི་ཆེས་མཛེས་
པ་ཡིན་མོད། འོན་ཀྱང་གངས་དཀར་སྲས་མོ་གནས་འདི་བརྒལ་ཏེ། མིའུ་ཐུང་
བདུན་གྱི་ཁྱིམ་ན་གནས་པས། ཁྱོད་ལས་ལྡབ་སྟོང་གིས་མཛེས་པ་རེད”ཅེས་
ལན་བཏབ།
མེ་ལོང་གིས་རྫུན་སྨྲ་མི་ཤེས་པའི་རྐྱེན་གྱིས་རྔོན་པས་མོ་ལ་མགོ་སྐོར་
བཏང་བ་ཚོར་ཞིང་གངས་དཀར་སྲས་མོ་གསོན་ཡོད་པའང་ཤེས། སྐབས་
དེར་མོས་བསམ་བློ་ཡང་ཡང་བཏང་མཐར་ཐབས་བཀོད་བཟང་པོ་ཞིག་རྙེད།
གདོང་ལ་ཚོན་མདོག་འགའ་བྱུགས་པ་དང་ལུས་ལ་ལྭ་བ་ཧྲིལ་པོ་གྱོན་ཏེ་ཨ་
ནེ་རྒན་མོ་ཞིག་ཏུ་བརྫུས་ནས་རི་བོ་བདུན་བརྒལ་ཏེ་མིའུ་ཐུང་ཚོའི་ཁང་པའི་
སྒོ་ཁར་བསླེབས། མོས་སྒོ་བརྡུངས་ཏེ“་དངོས་པོ་བཟང་པོ་བཙོང་རྒྱུ་ཡོད”ཅེས་
བརྗོད་པར་གངས་དཀར་སྲས་མོས་སྒེའུ་ཁུང་ནས་ཕྱིར་བལྟས་ཏེ་སྙིང་ཉེ་
བའི་རྨོ་བོ་ལགས། “ཁྱོད་ཀྱིས་དངོས་པོ་ཅི་ཞིག་འཚོང་གིན་ཡོད”ཅེས་དྲིས་
པར། རྒན་མོས་་ཁ་དོག་སྣ་ཚོགས་འཛོམས་པའི་སྐྲ་འཛེར་བཟང་པོ་བཙོང་རྒྱུ་
ཡོད།”ཅེས་ལན་འདེབས་བཞིན་ཚོན་སྐུད་ཀྱིས་བཟོས་པའི་ཐི་གུ་བསྡམས་མ་
ཞིག་ཕྱིར་བླངས་བྱུང༌།
གངས་དཀར་སྲས་མོའི་བསམ་པར་གཞུང་རྒྱུད་དྲང་བའི་ཨ་ནེ་རྒན་མོ་
འདི་ཁྱིམ་ལ་ཡོང་དུ་བཅུག་ནས་མཛེས་པའི་ཐི་གུ་དེ་ཉོས་ན་སྐྱོན་མི་འདུག་
སྙམ་སྟེ་སྒོ་ཕྱེས་ནས་ནང་ལ་ཡོང་དུ་བཅུག རྒན་མོས་བཤད་རྒྱུར་“བྱིས་པ་
ཁྱོད་ཀྱི་ཆ་ལུགས་ལ་ལྟོས་དང་ངས་ཁྱོད་ཀྱི་ཚབ་བྱས་ནས་སྐྲ་ལོ་ཡག་པོ་ཞིག་
ཤད”ཟེར་བར་གངས་དཀར་སྲས་མོས་དོགས་ཟོན་སྤུ་ཙམ་ཡང་མ་བྱས་པར་
མོའི་མདུན་དུ་སོང་ནས་སྐྲ་ལུང་གསར་བ་དེ་མགོར་འདོགས་སུ་བཅུག
ཡིན་ནའང་རྒན་མོ་དེས་གངས་དཀར་སྲས་མོའི་སྐེ་བཙིར་ནས་དབུགས་
འབྱིན་རྔུབ་བྱེད་མ་ཐུབ་པའི་རྐྱེན་གྱིས་སྲས་མོ་ཐང་ལ་འགྱེལ་ནས་ཤི་སོང་བ་
དང་དབྱེར་མ་མཆིས། རྒན་མོས་ཤབ་ཤུབ་ཏུ་བཤད་རྒྱུར་ད་ནི་ཁྱོད་རང་ཆེས་
མཛེས་པའི་བུད་མེད་དེ་ཡིན་མིན་ལ་བལྟ་ཟེར་བཞིན་བྲེལ་འཚུབ་ངང་བྲོས་
སོང༌།
དུས་ཡུན་རིང་པོ་ཞིག་འགོར་རྗེས་དགོང་ཟས་ཟ་བའི་དུས་ལ་ཐོན་ཏེ་
མིའུ་ཐུང་བདུན་པོ་ཕྱིར་རང་ཁྱིམ་དུ་བསླེབས་བྱུང༌། ཁོ་ཚོས་སྙིང་ཉེ་བའི་
གངས་དཀར་སྲས་མོ་ཐང་ལ་འགྱེལ་ནས་གྲགས་འགུལ་ཅི་ཡང་མེད་པར་ཤི་
སོང་བ་དང་མཚུངས་པའི་ངང་ཚུལ་དེ་མཐོང་མ་ཐག་སྐྲག་ནས་སྙིང་རྩ་འདར་
བཞིན་ཁོ་ཚོས་སྲས་མོ་ཡར་བཀྱགས་པ་ན་མགྲིན་པའི་སྟེང་དུ་ཐི་གུ་ཞིག་དམ་
གྱིས་བསྡམས་ཡོད་པ་ཚོར་པས་མྱུར་དུ་ཐི་གུ་དེ་བཅད་ནས་མར་འཕངས། དེ་
ནས་ཅུང་མ་འགོར་བར་བུ་མོ་ཆུང་ཆུང་ལ་རིམ་གྱིས་དབུགས་ཕྲ་མོ་ཙམ་ཐོན་
བྱུང་། མིའུ་ཐུང་ཚོས་མོས་བརྗོད་པའི་གནས་ཚུལ་རྣམས་ཐོས་རྗེས་མགྲིན་
གཅིག་ཏུ་བཤད་རྒྱུར། “དངོས་པོ་འཚོང་བའི་རྒན་མོ་དེ་མི་གཞན་མ་ཡིན་
པར་དེ་ནི་གདུག་རྩུབ་ཆེ་བའི་བཙུན་མོ་དེ་རེད”ཟེར། ཁོ་ཚོས་ཡང་བསྐྱར་སྲས་
མོ་ལ་ཁ་ཏ་དང་བསླབ་བྱའི་ཚུལ་དུ་ང་ཚོ་མེད་པའི་སྐབས་སུ་མི་གཞན་སུ་
ཞིག་ཡིན་རུང་ཁྱིམ་ལ་ལོག་ཏུ་མི་འཇུག་པར་དོགས་ཟོན་བྱ་དགོས་པའི་རེ་བ་
བཏོན།
གདུག་རྩུབ་ཆེ་བའི་སྐྱེས་དམན་མ་དེ་ཕོ་བྲང་ལ་ལོག་སྟེ། གྱང་ངོས་སུ་
བཏགས་ཡོད་པའི་མེ་ལོང་ལ་གཏད་ནས། “མེ་ལོང་ཡ་མེ་ལོང་། རྒྱལ་ཡོངས་
གོང་འོག་ནས་བུ་མོ་ཆེས་མཛེས་པ་ནི་སུ་ཞིག་རེད”ཅེས་དྲིས་པར། མེ་ལོང་
གིས་སྔར་བཞིན། བཙུན་མོ་ལགས། “གནས་འདིར་ཁྱོད་ནི་ཆེས་མཛེས་པ་ཡིན་
མོད། འོན་ཀྱང་གངས་དཀར་སྲས་མོ་གནས་འདིར་བརྒལ་ཏེ། མིའུ་ཐུང་བདུན་
གྱི་ཁྱིམ་ན་གནས་པས་ཁྱོད་ལས་ལྡབ་སྟོང་གིས་མཛེས་པ་རེད”ཅེས་བརྗོད་པ་
ན་བཙུན་མོའི་སེམས་པ་རབ་ཏུ་ཁྲོས་ནས་བཟོད་གླགས་མེད་པར་གྱུར། དུས་
དེར་མོས་གངས་དཀར་སྲས་མོ་སླར་གསོན་ཡོད་པ་ཚོར་བས། མོས་བཤད་
རྒྱུར“ང་ལ་ཁྱོད་ཀྱི་སྲོག་ལེན་པའི་བྱེད་ཐབས་འདུག་ཟེར”བཞིན་མོས་རང་
གི་རྫུ་འཕྲུལ་ལ་བརྟེན་ནས་དུག་ཡོད་པའི་སོ་མང་ཞིག་ལས་རྗེས་ཡང་བསྐྱར་
རྫུན་ཆས་སྤྲས་ཏེ་རྒན་མོ་ཞིག་ཏུ་བརྫུས། མོ་རང་རི་བོ་བདུན་བརྒལ་ནས་མིའུ་
ཐུང་བདུན་པོའི་ཁང་པའི་མདུན་དུ་ཐོན་ཏེ་སྒོ་བརྡུངས་ནས་“དངོས་པོ་བཟང་
པོ་བཙོང་། དངོས་པོ་བཟང་པོ་བཙོང་”ཞེས་སྒྲོག་པར་གངས་དཀར་སྲས་མོས་
སྒེའུ་ཁུང་ནས་ཕྱིར་བལྟས་ཏེ་བཤད་རྒྱུར། “ཁྱོད་ཕར་ལ་སོང་། ངས་མི་སུ་ཞིག་
ཀྱང་ནང་དུ་ཡོང་དུ་མི་འཇུག་ཟེར།” རྒན་མོས་དུག་ཡོད་པའི་སོ་མང་དེ་སྟོན་
བཞིན་“ཁྱོད་ཀྱིས་གཟིགས་ན་མི་ཆོག་གམ” ཞེས་དྲིས།
སྲས་མོས་སོ་མང་དེ་བློར་བབས་ཏེ་ཡང་བསྐྱར་གཡོ་འོག་ཏུ་ཚུད་དེ་སྒོ་
ཕྱེས་ནས་རྒན་མོ་དེ་ཁྱིམ་ལ་ཡོང་དུ་བཅུག ཚོང་རྒྱག་པར་འཐད་པ་བྱུང་རྗེས་
རྒན་མོས་་ད་ལྟ་ངས་ཁྱོད་ཀྱིས་སྐྲ་ཤད”ཅེས་བཤད་པ་ན། སྙིང་རྗེ་བའི་གངས་
དཀར་སྲས་མོས་དོགས་པ་སྤུ་ཙམ་ཡང་མེད་པར་བགྲེས་མོ་དེ་ལ་སྐྲ་ཤད་དུ་
བཅུག ཡིན་ཡང་། སྐྲ་ཤད་མ་ཐག་དུག་ནུས་ཕྱིར་ཐོན་ཏེ་སྲས་མོ་ས་ལ་འགྱེལ་
ནས་ཤི་མ་གསོན་ཏུ་གྱུར། གདུག་རྩུབ་ཆེ་བའི་རྒན་མོས་ད་ཐེངས་ཁྱོད་ཀྱི་རླུང་
རྟ་ཉམས་སོང་བ་མིན་ནམ་ཟེར་བཞིན་བྲོས་སོང་། སྟབས་ལེགས་པ་ཞིག་ལ་ས་
རུབ་ལ་ཉེ་དུས་མིའུ་ཐུང་བདུན་པོ་ཡུལ་ལ་ལོག་བྱུང༌། ཁོ་ཚོས་གངས་དཀར་
སྲས་མོ་ས་ལ་འགྱེལ་ཏེ་ཤི་མ་གསོན་དུ་གྱུར་ཡོད་པ་མཐོང་མ་ཐག་མོའི་མ་
ཡར་ཡིན་པ་གཞི་ནས་ཚོར། ཁོ་ཚོས་དུག་ཡོད་པའི་སོ་མང་དེ་རྙེད་རྗེས་མྱུར་
དུ་གངས་དཀར་སྲས་མོའི་མགོ་ནས་བླངས་བྱུང་། ཅུང་མ་འགོར་བར་མོའི་
དབང་བོ་ཇེ་གསལ་དུ་སོང་བ་དང་བསྟུན། མིའུ་ཐུང་དག་ལ་བྱ་བའི་བརྒྱུད་
རིམ་ཆ་ཚང་བཤད་པ་ན། ཁོ་ཚོས་ཡང་བསྐྱར་སྲས་མོ་ལ“དོགས་ཟོན་བྱ་དགོས་
པའི་དྲན་སྐུལ་བྱས་པ་དང་ཆབས་ཅིག་མི་གཅིག་ཀྱང་ཁྱིམ་ལ་ཡོང་དུ་མ་
འཇུག”ཅེས་བཤད།
ཕོ་བྲང་དུ་རྒྱལ་མོ་ཡང་བསྐྱར་ངོ་མཚར་བའི་མེ་ལོང་གི་མདུན་དུ་སོང་
ནས་འདྲི་རྒྱུར། “མེ་ལོང་ཡ་མེ་ལོང་། གནམ་འོག་གི་བུ་མོ་ཆེས་མཛེས་པ་ནི་སུ་
ཞིག་རེད”ཅེས་དྲིས་པར། མེ་ལོང་གིས་སྔར་བཞིན། “བཙུན་མོ་ལགས། གནས་
འདིར་ཁྱོད་ནི་ཆེས་མཛེས་པ་ཡིན་མོད། འོན་ཀྱང༌། གངས་དཀར་སྲས་མོ་
གནས་འདིར་བརྒལ་ཏེ་མིའུ་ཐུང་བདུན་གྱི་ཁྱིམ་ན་གནས་པས། ཁྱོད་ལས་ལྡབ་
སྟོང་གིས་མཛེས་པ་རེད”ཅེས་བརྗོད།
བཙུན་མོས་ངོ་མཚར་བའི་མེ་ལོང་གི་ལན་དེ་ཐོས་རྗེས་ཡིད་སེམས་རབ་
ཏུ་ཁྲོས་ཏེ་་རང་གི་སྲོག་འབུལ་དགོས་ནའང་གངས་དཀར་སྲས་མོ་འཆི་ལམ་
དུ་འཇུག་ཁོ་ཐག་ཡིན”ཞེས་བཤད། རྗེས་སོར་མོ་རང་མི་གཅིག་ཀྱང་ཡོང་
ཐབས་མེད་པའི་གསང་ཁང་ཞིག་ཏུ་འཛུལ་ནས་དུག་ཅན་གྱི་ཀུ་ཤུ་ཞིག་བཟོས།
ཀུ་ཤུ་དེར་བལྟས་པ་ཙམ་གྱིས་མཛེས་མ་ཞིག་གི་ངོ་གདོང་དང་འདྲ་བར་སུ་
ཞིག་གིས་མཐོང་ནའང་འགྲམ་ཆུ་ལྡང་བ་ཞིག་རེད། འོན་ཀྱང་ཀུ་ཤུ་དེ་ཁམ་
གང་ཟོས་མ་ཐག་འཆི་ངེས། བཙུན་མོས་ཀུ་ཤུ་བཟོས་ཚར་རྗེས་གདོང་ལ་ཚོན་
འགའ་བྱུགས་ཤིང་ལུས་ཧྲིལ་པོར་ལྭ་བ་ཐེད་པོ་ཞིག་གྱོན་ཏེ་ཞིང་པའི་བུད་
མེད་ཅིག་ཏུ་བརྫུས་ནས་རི་བདུན་བརྒལ་ཏེ་མིའུ་ཐུང་དག་གི་སྒོ་ཁར་ཐོན་
ནས་སྒོ་བརྡུངས་པ་ན། གངས་དཀར་སྲས་མོས་སྒེའུ་ཁུང་ནས་སྐེ་བསྲིངས་ཏེ་
བཤད་རྒྱུར། “མིའུ་ཐུང་བདུན་པོ་འཐད་པ་མ་བྱུང་ན་ངས་སུ་ཞིག་ཀྱང་ནང་
དུ་ཡོང་དུ་མི་འཇུག”ཅེས་བཤད།
ཞིང་པའི་བུད་མེད་དེས་ང་རང་ནང་ལ་ཡོང་དུ་མ་བཅུག་ནའང་སྐྱོན་
མི་འདུག་་ངའི་ཀུ་ཤུ་བཙོངས་ཚར་ལ་ཉེ་བས་ཁྱོད་ལ་ཀུ་ཤུ་གཅིག་སྟེར”ཞེས་
བཤད། དེ་ནས་གངས་དཀར་སྲས་མོས“མི་དགོས། ཁོ་ཚོས་མི་གཞན་གྱི་བྱིན་
པའི་དངོས་པོ་གང་འདོད་དུ་ལེན་མི་ཆོག”ཟེར། མོས་ཡང་བསྐྱར་བཤད་རྒྱུར།
“ཁྱོད་དུག་ཡོད་པར་སྐྲག་པ་ཡིན་ནམ་ཁྱོད་ཀྱིས་ལྟོས་དང་ངས་ཀུ་ཤུ་འདི་
གས་གཉིས་སུ་བགོས་རྗེས། དམར་པོའི་ཕྱོགས་ཁྱོད་ཀྱིས་ཟོ། དཀར་པོའི་ཕྱོགས་
ངས་བཟའ”ཟེར། ཡིན་ནའང་ཀུ་ཤུ་དེའི་དམར་པོའི་ཕྱོགས་སུ་བསམ་བཞིན་
དུག་བསྐུས་ཡོད། གངས་དཀར་སྲས་མོས་ཞིང་པའི་བུད་མེད་དེའི་ཀུ་ཤུའི་
གཞོགས་དཀར་པོ་དེ་ཟོས་པ་མཐོང་བས་བཟོད་མ་ཐུབ་པར་ལག་པ་བསྲིངས་
ཏེ་དུག་ཡོད་པའི་ཀུ་ཤུ་ཕྱེད་ཀ་དེ་བླངས་ནས་ཁམ་གང་ཟོས་མ་ཐག་མྱུར་མོར་
ས་ལ་འགྱེལ་ཏེ་ཤི་སོང་། བཙུན་མོས་གདུག་རྩུབ་གྱི་མིག་མདངས་ཤིག་གིས་
མོ་ལ་ལྟ་བཞིན་ཧབ་དགོད་ཅིག་བྱས་ཏེ་བཤད་རྒྱུར། “ཤ་མདངས་དཀར་པོ་
གངས་ལ་འགྲན་ཞིང༌། མཆུ་སྒྲོས་དམར་པོ་པད་འདབ་དང་འདྲ་བ། སྐྲ་ལོ་ནག་
པོ་སོལ་བ་ལྟ་བའི་བུ་མོ་ཁྱོད་ད་ཐེངས་མིའུ་ཐུང་བདུན་གྱིས་ཀྱང་སྲོག་སྐྱོབ་
ཐབས་མེད”ཟེར་བཞིན་ཕོ་བྲང་དུ་ལོག་སྟེ་ངོ་མཚར་བའི་མེ་ལོང་ལ་འདྲི་རྒྱུར།
“མེ་ལོང་ཡ་མེ་ལོང་། གནམ་འོག་གི་བུ་མོ་ཆེས་མཛེས་པ་ནི་སུ་ཞིག་རེད”ཅེས་
དྲིས་པ་ན། མཐར་ཐུག་མེ་ལོང་གིས་ལན་འདེབས་རྒྱུར་་གནམ་འོག་གི་བུ་མོ་
ཆེས་མཛེས་པ་ནི་ཁྱོད་རེད”ཅེས་ལན་བཏབ།
འདི་ལྟར་མོའི་ཕྲག་དོག་གི་སེམས་པ་དེ་རེ་ཞིག་ཞོད་འཇགས་སུ་སོང༌།
ཡིན་ནའང་ཕྲག་དོག་གི་སེམས་ཁམས་ལ་དངོས་གནས་སེམས་བདེ་ལ་འབབ་
པའི་དུས་ཤིག་ཡོད་མི་སྲིད། མིའུ་ཐུང་དག་དགོང་མོ་ཡུལ་ལ་ལོག་རྗེས་གངས་
དཀར་སྲས་མོས་དབུགས་འབྱིན་རྔུབ་ཙམ་ཡང་མི་བྱེད་པར་སར་འགྱེལ་ཏེ་ཤི་
སོང་བ་ཚོར། ཁོ་ཚོས་མོ་རང་ཡར་བཀྱགས་ཏེ་དུག་རྫས་ཡོད་མེད་ལ་བརྟགས་
པར་མ་ཟད། ད་དུང་མོའི་མགོ་ཐོག་གི་སྐྲ་འཛེར་བླངས་ཏེ་སྐྲ་ཤད་པ་དང་ཆུ་
དང་ཆང་ཁྱེར་འོངས་ནས་ངོ་གདོང་གཙང་མར་བཀྲུས་ནའང་ཕན་ཅུང་ཙམ་
ཡང་མ་ཐོགས། འདི་ལྟར་སྙིང་རྗེ་བའི་བུ་མོ་ཆུང་ཆུང་དེ་ཤི་སོང་། མིའུ་ཐུང་
དག་གིས་མོ་རང་རོ་སྒམ་ནང་དུ་བཅུག་སྟེ། མོའི་གཡས་གཡོན་དུ་བསྡད་ནས་
ཉིན་གསུམ་ལ་ངུས་ཏེ་དུར་དུ་སྦ་རྩིས་བྱས་ཀྱང་མོའི་ངོ་མདངས་སྔར་བཞིན་
མི་གསོན་པོ་ཞིག་དང་འདྲ་བར་ཧ་ཅང་མཛེས་ལ་དམར་མདངས་ཆགས་ཡོད་
པས། ཁོ་ཚོས་བཤད་རྒྱུར། “འདི་ལྟ་བུའི་བྱིས་པ་ཞིག་ང་ཚོས་མུན་ནག་གི་ས་
འོག་ཏུ་འཇུག་མི་རུང་”ཟེར། རྗེས་སུ་ཁོ་ཚོས་དྭངས་གསལ་ཅན་གྱི་ཤེལ་སྒམ་
ཞིག་བཟོས་ཏེ་སྲས་མོ་ནང་དུ་བཅུག ཤེལ་སྒམ་དེའི་ཕྱོགས་ཚང་མ་ནས་མཐོང་
ཐུབ་ལ་ཐོག་ཏུ་མོའི་མིང་གསེར་ཡིག་གིས་བྲིས་ཡོད་པས་མོ་རང་སྲས་མོ་ཞིག་
ཡིན་པ་མཚོན་ཡོད། རྗེས་སུ་ཁོ་ཚོས་རོ་སྒམ་དེ་རི་མགོ་ལ་གནས་སྤར་བ་དང་
ནམ་རྒྱུན་མི་གཅིག་གནས་དེ་རུ་བསྡད་ནས་ཁོ་མོར་སྲུང་སྐྱོབ་བྱེད་པའི་འཆར་
གཞི་བཀོད། ཐ་ན་ནགས་ཀླུང་ཁྲོད་ཀྱི་བྱ་བྱེའུ་དག་ཀྱང་འོངས་ཏེ་གངས་
དཀར་སྲས་མོ་གྲོངས་པར་ངུས།
གངས་དཀར་སྲས་མོ་འདི་ལྟར་ཤེལ་སྒམ་ནང་དུ་མ་རུལ་བར་གཉིད་
ལོག་པ་ཞིག་དང་མཚུངས། མོའི་ཤ་མདངས་སྔར་བཞིན་དཀར་ལ་མཆུ་སྒྲོས་
དམར་བར་མ་ཟད་ད་དུང་སྐྲ་ལོའང་ནག་ཐིང་ཐིང་དུ་འདུག ཉིན་ཞིག་
རྒྱལ་སྲས་ཞིག་ནགས་ཚལ་བརྒལ་ཏེ་མིའུ་ཐུང་ཚོའི་ཁྱིམ་ལ་བསླེབས་ནས་
ཞག་སྡོད་བྱས། ཁོས་རི་མགོ་ན་ཡོད་པའི་རོ་སྒམ་དང་དེའི་ནང་དུ་བཅུག་
ཡོད་པའི་གངས་དཀར་སྲས་མོ་མཐོང་ཞིང་དེའི་སྟེང་དུ་བྲིས་ཡོད་པའི་
གསེར་ཡིག་རྣམས་བཀླགས་རྗེས་མིའུ་ཐུང་དག་ལ་ཁྱོད་ཚོས་རོ་སྒམ་འདི་ང་
ལ་གནང་རོགས། “ངས་ཁྱོད་ཚོ་ལ་ཅི་ཞིག་མཁོ་ན་དེ་སྟེར”ཞེས་ཟེར། དེ་ནས་
མིའུ་ཐུང་ཚོས“འཇིག་རྟེན་སྟེང་གི་གསེར་ཡོངས་རྫོགས་བྱིན་ནའང་ང་ཚོས་
མི་བཙོང་”ཟེར། དེ་ནས་རྒྱལ་སྲས་ཀྱིས་“ང་ལ་བྱིན་དང་ངས་གངས་དཀར་
སྲས་མོ་མཐོང་མ་ཐུབ་ན་གསོན་ཐབས་བྲལ་བས་སྟེར་རོགས་གནོངས།”ངས་
ཁོ་མོ་་རང་གི་མཛའ་མོ་ཇི་བཞིན་གཅེས་སྤྲས་དང་བརྩི་བཀུར་བྱེད་ཁོ་ཐག་
ཡིན”ཟེར།
ཁོས་དེ་ལྟར་བཤད་རྗེས་བྱམས་བརྩེ་ལྡན་པའི་མིའུ་ཐུང་དག་གདུང་
སེམས་སྐྱེས་ནས་ཤེལ་སྒམ་དེ་ཁོ་ལ་བྱིན། ཁོས་མྱུར་དུ་མི་འགར་འཁུར་དུ་
བཅུག་སྟེ་ཕོ་བྲང་དུ་ལོག་པའི་སྐབས་སུ། སྡོང་ཕྲུག་ཅིག་ལ་ཐོགས་ཏེ་ཤེལ་སྒམ་
དེ་ཅུང་ཙམ་འགུལ་བར་བྱས། སྐབས་དེར་གངས་དཀར་སྲས་མོས་མིད་ཟིན་
པའི་དུག་ཅན་གྱི་ཀུ་ཤུ་དེ་མགྲིན་པ་ནས་ཕྱིར་ཐོན་ཞིང་ཅུང་མ་འགོར་བར་
མོའི་མིག་ཕྱེས་ཏེ་རོ་སྒམ་གྱི་ཁ་ཕྱེ་ནས་ཕྱིར་ཐོན། མོས“ཨ། གནམ་རྒན་མ། ང་
རང་གང་དུ་ཡོད་དམ”ཞེས་འུར་བརྒྱབ་པར། རྒྱལ་སྲས་དགའ་སྟེ་བཤད་རྒྱུར།
“ཁྱོད་རང་ངའི་གམ་དུ་ཡོད”ཟེར་བཞིན་མུ་མཐུད་དུ་བྱ་བའི་མགོ་རྔ་ཐམས་
ཅད་གསལ་པོར་བཤད། དེའི་རྗེས་རྒྱལ་སྲས་ཀྱིས་ཡང་བསྐྱར“ང་དང་མཉམ་
དུ་ཕོ་བྲང་ལ་སོང་ནས་ངའི་ཚེ་གང་གི་ཆུང་མ་བྱེད་རོགས”ཟེར། གངས་དཀར་
སྲས་མོ་ཡང་རྒྱལ་སྲས་ལ་སེམས་ཤོར་ནས་ཁོ་དང་འགྲོགས་ཏེ་ཕོ་བྲང་དུ་སོང་
ནས་གཉེན་སྒྲིག་གི་མཛད་སྒོ་གཟབ་རྒྱས་སྤེལ།
གངས་དཀར་སྲས་མོས་གདུག་རྩུབ་ཆེ་བའི་མ་ཡར་ཡང་གདན་འདྲེན་
བྱས་པས། མོས་ལྭ་བ་ཡག་པོ་ཞིག་གྱོན་ཏེ་ངོ་མཚར་བའི་མེ་ལོང་གི་མདུན་དུ་
སོང་ནས“མེ་ལོང་ཡ་མེ་ལོང་། གནམ་འོག་གི་བུ་མོ་ཆེས་མཛེས་པ་ནི་སུ་ཞིག་
རེད”ཅེས་དྲིས་པར། མེ་ལོང་གིས་་བཙུན་མོ་ལགས། གནས་འདིར་ཁྱོད་ནི་ཆེས་
མཛེས་པ་ཡིན་མོད། འོན་ཀྱང་། བག་གསར་ཞིག་ཡོད་པ་དེར་ཁྱོད་ལས་ལྡབ་
སྟོང་གིས་མཛེས་པ་རེད”ཅེས་བརྗོད། གདུག་རྩུབ་ཆེ་བའི་བཙུན་མོ་ཁོང་ཁྲོའི་
མེ་ལྕེ་རབ་ཏུ་འཕྱུར་ཏེ་གཉེན་སྒྲིག་གི་མཛད་སྒོར་འགྲོ་འདོད་མེད་ཀྱང་རྒྱལ་
སྲས་ཀྱི་ལོ་ན་གཞོན་པའི་བག་གསར་ལ་ལྟ་འདོད་ཀྱིས་སེམས་བདེ་བར་གནས་
མ་ཐུབ་པར་གཉེན་སྒྲིག་གི་མཛད་སྒོར་ཞུགས།
མོ་རང་ཚོམས་ཆེན་དུ་བསླེབས་མ་ཐག་གངས་དཀར་སྲས་མོ་ཡིན་པ་ཤེས་
ཏེ་སྐྲག་ནས་གྲགས་འགུལ་ཅི་ཡང་མེད་པར་དྲང་མོར་ལངས་འདུག སྐབས་
དེར། མེ་ནང་དུ་བསྲེགས་ཡོད་པའི་ལྕགས་ལྷམ་དེ་སྐམ་པའི་བར་ལ་བཙིར་
ནས་མོའི་མདུན་དུ་བཞག ཁོ་མོ་རང་དབང་མེད་པར་འུ་ཐུག་ནས་དམར་པོ་
མེ་དཔུང་གི་ཁ་དོག་ལ་འགྲན་པའི་ལྕགས་ལྷམ་དེ་གྱོན་ནས་རིམ་བཞིན་ཤི་
རག་བར་བྲོ་འཁྲབ་ཏུ་བཅུག་གོ། །

སེ་ཏེའི་ལས་དབང་། (སྟོད་ཆ།)

པེ་ལེན་ཧོ་ཧྥུས་བརྩམས། པདྨ་མཁར་གྱིས་བསྒྱུར།
ཧ་ལོང་ཨར་ལ་ཞེ་ཏི་པར་གི་ཏའི་རྒྱལ་པོ་ཡིན་པའི་སྐབས་དེར། པ་ཨར་
ཙོ་ལའི་ས་ཁུལ་དུ་པེར་ནེ་ཁྲ་ཟེར་བའི་མི་ཕྱུག་པོ་ཞིག་ཡོད། ཁོ་རང་ལ་བུ་
གཅིག་ཡོད་པ་དང་ཁོའི་སེམས་སུ་བུ་འདི་མི་ནུས་པ་ཅན་ཞིག་ཏུ་གྱུར་ན་དེ་
ལས་མི་ཆོག་པ་མེད་པར་སྙམ། དེ་བས་ཁོས་དུས་རྒྱུན་བུ་དང་མཉམ་དུ་བློ་སྒོ་
འབྱེད་པའི་ཕྱོགས་ཀྱི་དཔེ་དེབ་མང་པོ་བཀླགས་པ་དང་ཆབས་ཅིག་ཁོ་ལ་དྲག་
རྩལ་ཡང་སློབ་ཏུ་བཅུག དུས་ཡུན་རིང་པོ་ཞིག་མ་འགོར་བར་བུ་ཆུང་སེ་ཏེ་
ལ་ཁ་ཡ་ན་ཟླའི་གྲས་སུ་་དཔའ་མཛངས་རྟུལ་ཕོད་ཅན”ཞེས་པའི་མཚན་སྙན་
ཐོབ་པ་དང་། རྟ་རྩལ་དང་རྐྱལ་རྩལ་གྱི་ཕྱོགས་ནས་ཀྱང་ཁོ་ལ་འགྲན་ནུས་པ་
གཅིག་ཀྱང་མེད།
སེ་ཏེ་ལོ་བཅོ་བརྒྱད་ལ་སོན་པའི་སྐབས་སུ་ཁོའི་ཨ་ཕས་ཡུལ་དེའི་གོམས་
སྲོལ་དང་ཁྲིམས་སྲོལ་ལྟར་བུ་ཆུང་སེ་ཏེ“མའེ་ཅཱ”ཟེར་བའི་ས་ཆ་དེ་རུ་ཡབ་
མེས་ཀྱི་བང་སོར་དུར་མཆོད་བྱེད་དུ་མངགས། ལམ་ལ་མ་ཆས་པའི་སྔོན་དུ་
ཡབ་ཀྱིས་སེ་ཏེ་ལ་ཕྱི་རོལ་དུ་འགྲོ་ན་ངེས་པར་མཉམ་འཇོག་བྱེད་དགོས་པའི་
སྐོར་གྱི་རྒྱུན་ཤེས་འགའ་བཤད་པ་དང་ལྷན་དུ་སྒོར་མོ་འགའ་བྱིན་ཏེ“གཅེས་
ཕྲུག ང་ལྷ་མོ་དང་རྫུ་འཕྲུལ་མཁན་གཉིས་ཀྱི་གཏམ་རྒྱུད་ལ་ཉན་རྒྱུར་དགའ་
མོད། འོན་ཀྱང་ལྷ་མོ་དང་རྫུ་འཕྲུལ་མཁན་གཉིས་ཀྱིས་མི་ཞིག་གི་མི་ཚེ་ལ་
ཤུགས་རྐྱེན་བཟོ་ཐུབ་ཟེར་བ་དེར་ཡིད་མི་ཆེས། ཡིན་ནའང་ཡིད་སྐྱོ་བ་ཞིག་
ལ་ཁྱོད་ཀྱི་ཡུམ་ཆེན་འདས་ནས་ལོ་བཅུ་གཉིས་ལྷག་འགོར་སོང་རུང། ཁོ་མོས་
ཁུ་རན་གསུང་རབ་ནི་གཞན་ལས་ལྷག་པ་ཞིག་ཡིན་པར་ཡིད་ཆེས་བྱས་ཡོད།
ཐེངས་ཤིག་མོས་ང་ལ་ཁོ་མོར་གྲོགས་མོ་ལྷ་མོ་ཟེར་བ་ཞིག་ཡོད་ཟེར། སྐབས་
དེར་ང་རང་ཡིད་མ་ཆེས་པར་མ་ཟད་ད་དུང་མོ་ལ་འཕྱ་སྨོད་བྱས། ཡིན་ནའང་
ཁྱོད་སྐྱེས་པའི་བར་སྐབས་སུ་བྱུང་བའི་དོན་དེས་ང་རང་ཧ་ལས་སུ་བཅུགཉིན་
དེར་ཆར་རླུང་འཚུབ་ཀྱིན་ཡོད་ལ་ཕྱི་དྲོའི་དུས་ཚོད་བཞིའི་སྟེང་མི་ཞིག་གིས་
ང་ལ་ཁྱོད་ཀྱི་ཆུང་མས་བུ་ཞིག་བཙས་སོང་ཟེར། སྐད་དེ་ཐོས་མ་ཐག་ང་རང་
འཕྲལ་མར་ཁྱོད་ཀྱི་ཨ་མའི་མལ་ཁང་གི་ཕྱོགས་སུ་བརྒྱུགས་ཏེ་སོང་བ་ན་ཞལ་
ཏ་མ་དེ་ཚོ་སྒོའི་ཕྱི་རུ་ལངས་ནས་བསྡད་ཡོད། སྐབས་དེར་ཁོ་ཚོས་ང་ལ་“ད་ལྟ་
མི་གཅིག་ཀྱང་ནང་དུ་སོང་མི་ཆོག”ཟེར། དེ་བས་ངས་སྒོ་ཇི་ལྟར་བརྡུངས་རུང་
རེ་ཞིག་ཁ་ཡ་བྱེད་མཁན་གཅིག་ཀྱང་མ་བྱུང་།
དེ་ནས་ང་ཞལ་ཏ་མ་དེ་ཚོ་དང་མཉམ་དུ་སྒོའི་ཕྱི་རོལ་ཏུ་ལངས་ནས་
བསྡད་པ་ཡིན། གློ་བུར་དུ་ནམ་མཁའ་གཡའ་དག་ནས་སྔོ་ཐིང་ངེར་གྱུར། འོན་
ཀྱང་ངོ་མཚར་བ་ཞིག་ལ་ང་ཚོའི་ཕ་ཡུལ་པ་ཨར་ཙོལ་ལ་མ་གཏོགས་མཐའ་
འཁོར་གྱི་གྲོང་ཁྱེར་དག་ནི་ད་དུང་སྤྲིན་ནག་ལང་ལོང་དུ་འཁྲིགས་ཤིང་འབྲུག་
སྒྲ་ལྡིར་ལྡིར་བྱེད། ང་རང་སྣང་བརྙན་དེར་ཧ་ལས་ནས་ཞིབ་ཏུ་ལྟ་བཞིན་པའི་
སྐབས་དེར་ཁྱོད་ཀྱི་ཨ་མས་ཁང་པའི་སྒོ་གློ་བུར་དུ་ཕྱེས་བྱུང་། སྐབས་དེར་ཡིད་
དབང་འཕྲོག་པའི་དྲི་ཞིམ་ཞིག་ངའི་སྣ་ལམ་དུ་འཐུལ་ཡོང་། དེ་ནི་རྒྱ་སེ་མེ་
ཏོག་དང་ལི་ཤི་མེ་ཏོག་གི་དྲི་རེད། ཁྱོད་ཀྱི་ཨ་མས་ཁྱོད་རང་པང་དུ་བླངས་
ནས་ང་ལ་བསྟན་པ་ན་ངས་ཁྱོད་ཀྱི་སྐེ་ན་དར་གོས་དང་མཚུངས་ཤིང་འོད་
ལམ་ལམ་དུ་འཕྲོ་བའི་གསེར་གྱི་སྐེ་རྒྱན་ཞིག་ཡོད་པ་མཐོང་། སྐབས་དེར་
མོས་ང་ལ་སྐེ་རྒྱན་གྱི་དཀྱིལ་དུ་བཏགས་ཡོད་པའི་དངུལ་གྱི་གླིང་བུ་ཆུང་ཆུང་
དེ་སྟོན་ཞོར་དུ་འདི་ནི་བྱམས་སེམས་ཅན་གྱི་ལྷ་མོས་འུ་གཉིས་ཀྱི་བུ་ཆུང་ལ་
གནང་བའི་ལེགས་སྐྱེས་རེད་ཟེར།
ལོ་དྲུག་གི་རྗེས་སུ་ཁྱོད་ཀྱི་ཨ་མས་དུས་ཡུན་རིང་པོ་ཞིག་མི་འགོར་བར་མོ་
རང་འཇིག་རྟེན་འདི་དང་ཁ་འབྲལ་རྒྱུ་ཡིན་པ་ཤེས་ཏེ་གླིང་བུ་ཆུང་ཆུང་འདི་
ང་ལ་སྤྲད་བྱུང་། མོས་ང་ལ“ཁྱོད་ལོ་ཉི་ཤུར་སོན་ཚེ་ད་གཟོད་གླིང་བུ་འདི་
ཁྱོད་ལ་སྤྲད་ཆོག་པ་ལས་ཐ་ན་དུས་ཚོད་གཅིག་གི་སྔོན་ལ་ཡང་སྤྲོད་མི་ཆོག་
ཟེར། དེ་ནས་པེར་ནེ་ཁྲ་ཡིས་སྒམ་ཆུང་ཞིག་གི་ནང་དུ་གསེར་གྱི་སྐེ་རྒྱན་སྟེང་
མདུད་ཡོད་པའི་དངུལ་གྱི་གླིང་བུ་དེ་བླངས་བྱུང༌། ཁོས་བུ་ལ་ད་ལྟ་ཁྱོད་ལོ་
བཅོ་བརྒྱད་ཡིན་པས་ངས་དངོས་པོ་འདི་ཁྱོད་ལ་སྤྲད་དགོས་ཟེར། རྒྱུ་མཚན་
ནི་ཁྱོད་དེ་རིང་ཕ་ཡུལ་དང་ཁ་བྲལ་ཏེ་ཡུལ་ཕྱོགས་གཞན་དུ་འགྲོ་དགོས་
པས་རྐྱེན་ཡིན། རྗེས་ཕྱོགས་ཁྱོད་རང་ཕྱིར་ཡོང་དུས་ང་ཕལ་ཆེར་འཇིག་རྟེན་
འདིར་མེད་ནའང་ཐང་། ཁྱོད་ཀྱི་ཨ་མས་གླིང་བུ་འདི་ཁྱོད་ལོ་ཉི་ཤུ་ལ་སོན་ཚེ་
ད་གཟོད་བྱིན་ཆོག་ཟེར་དོན་ཅི་ཡིན་པ་ངས་ཀྱང་མི་ཤེས། བུ་ཆུང་ཁྱོད་རིག་
པ་རྣོ་ཞིང་སྙིང་རྗེ་ཆེ་བར་མ་ཟད་ད་དུང་གཡུལ་འགྱེད་ལའང་ཤིན་ཏུ་མཁས་
པས་དེ་རིང་ངས་འདི་ནས་“ཁྱོད་ནར་སོན་སོང་”ཞེས་ཁྱབ་བསྒྲགས་བྱས་པ་
ཡིན། ད་ལྟ་ཁྱོད་རང་མྱུར་དུ་ལམ་ལ་ཆས་ཤིག རྗེས་ཕྱོགས་ཁྱོད་ལ་དོན་ཅི་
ཞིག་བྱུང་རུང་ཨ་ཕ་དྲན་རྒྱུ་མ་བརྗེད། གནམ་རྒན་མས་ཁྱོད་ལ་མགོན་སྐྱབས་
གནང་ངེས་ཡིན་ཟེར།
སྐབས་དེར་སེ་ཏེ་ཡིད་ཆེས་ཀྱིས་ཁེངས་ནས་སྐེ་རྒྱན་བཏགས་པ་དང་།
གླིང་བུ་ཆུང་ཆུང་སྐ་རགས་ཀྱི་བར་དུ་གསེབ། ཡབ་དང་ཞལ་གྱེས་བྱས་རྗེས་རྟ་
ཕོར་བཅིབས་ཏེ་རླུང་དང་འདྲ་བར་མའེ་ཅཱ་ས་ཁུལ་དུ་འགྲོ་བའི་ཚོང་གཉེར་
རུ་ཁག་འདུས་ཡོད་པའི་ཕྱོགས་སུ་བརྒྱུགས། ཅང་མ་འགོར་བར་གནས་དེ་རུ་
རྔ་མོང་བརྒྱད་ཅུ་ལྷག་དང་སྐྱ་མི་བརྒྱ་ཁྲག་འགའ་འདུས་སོང་།
ཚོང་གཉེར་རུ་ཁག་ལམ་ལ་ཆས་པ་དང་ལྷན་དུ་སེ་ཏེ་ཡང་ཕ་ཡུལ་པ་
ཨར་རྫོང་དང་རིང་དུ་གྱེས། དང་ཐོག་ཁོ་རང་མཐའ་འཁོར་གྱི་མཐོང་མ་མྱོང་
བའི་སྣང་ཚུལ་དེ་དག་ལ་ཧ་ལས་ཏེ་ཕ་ཡུལ་དྲན་པའི་གདུང་བ་རྩ་བ་ནས་
ཡལ་མོད། འོན་ཀྱང་ཁོ་ཚོ་བྱེ་ཐང་དུ་ཐོན་ཏེ་ཉེ་འཁོར་གྱི་ལུང་སྟོང་དེ་དག་
རིམ་གྱིས་མཐོང་བ་ན་ད་གཟོད་རང་གི་ཕ་ཡུལ་དྲན་ཞིང་། བརྩེ་བའི་ཡབ་
ཆེན་དེ་བས་ཀྱང་དྲན་བྱུང་། སྐབས་དེར་ཁོས་གླིང་བུ་དེ་བླངས་ནས་བལྟས་
བལྟས་མཐར་འབུད་ཙམ་བྱས་མོད་སྒྲ་ཏོག་ཙམ་ཡང་གྲགས་མ་བྱུང་། དེ་ནས་
ཁོས་ཡང་བསྐྱར་ཞིབ་ལྟ་ཞིག་བྱས་རྗེས་ནུས་ཤུགས་ཡོད་དགུས་བུས་ཀྱང་སྔོན་
དང་འདྲ་བར་སྒྲ་ཅི་ཡང་མ་གྲགས་པས་ཁོ་རང་ཅུང་མི་དགའ་བའི་ངང་གླིང་
བུ་དེ་ཡང་བསྐྱར་སྐ་རགས་ཀྱི་བར་དུ་གསེབ།
སེ་ཏེ་ནི་གསར་བུ་འཇོན་ཐང་ཅན་ཞིག་ཡིན་ལ་ལྷག་པར་དུ་འོད་ཆེམ་
ཆེམ་བྱེད་པའི་མིག་ཟུང་དེས་ཁོའི་མཛེས་སྡུག་ཡོངས་སུ་མངོན་ཡོད། ཁོ་རང་
ལོ་ཆུང་ན་ཡང་བརྗིད་ཉམས་ལྡན་པའི་ཉམས་འགྱུར་དང་། དཔའ་རྒོད་དང་
འདྲ་བའི་རྟ་ལ་བཅིབས་སྟངས་དེས་ཁོའི་ལམ་གྲོགས་རྣམས་ཀྱི་མིག་དབང་
ཅིག་ཅར་དུ་ཕྲོགས། ཁོ་དང་མཉམ་འགྲོ་བྱེད་མཁན་ནི་སྐྱ་མི་རྒན་པ་ཞིག་ཡིན་
ལ་སེ་ཏེ་ནི་ཆུང་དུས་ནས་རྒན་པར་བརྩི་བཀུར་བྱེད་པའི་མི་ཡ་རབས་ཤིག་
ཡིན་པས། རྒན་པོས་དྲི་བ་སྣ་ཚོགས་བཏོན་པར་ཁོས་ཁེངས་སྐྱུང་གིས་རེ་རེ་
བཞིན་དུ་ལན་བཏབ་པ་དང་རྒན་པོ་དེའང་སེ་ཏེ་ལ་ཡིད་ཧ་ཅང་ཚིམ་ཡོད།
དེ་ལྟར་ཡུན་རིང་ཞིག་ལ་སོང་རྗེས་ངོ་མཚར་བའི་ལྷ་མོའི་རྒྱལ་ཁབ་དེ་གླེང་བ་
དང་། སེ་ཏེས་མྱུར་དུ་རྒན་པོ་ལ་“འཇིག་རྟེན་འདིར་དོན་ངོ་མར་ལྷ་མོ་ཞེས་པ་
ཞིག་ཡོད་པ་ཨེ་ཡིན་ནམ”ཞེས་དྲིས་པར། རྒན་པོས་སྨ་རར་བྱིལ་བྱིལ་འགའ་
བྱས་ཏེ་་སྔོན་ཆད་ངས་ཀྱང་ལྷ་མོ་དང་འབྲེལ་བའི་ངག་རྒྱུན་མང་པོ་ཞིག་ཐོས་
མྱོང་མོད། འོན་ཀྱང་ད་ལྟའི་བར་དུ་དངོས་སུ་མཐོང་མ་མྱོང་”ཟེར། རྒན་པོས་
སེ་ཏེ་ལ་ཁྱད་མཚར་བའི་གཏམ་རྒྱུད་མང་པོ་ཞིག་བཤད་རྗེས། སེ་ཏེའི་སེམས་
སུ་རང་དབང་མེད་པར་རང་ཉིད་སྐྱེས་པའི་སྐབས་སུ་བྱུང་བའི་དོན་དེ་གསལ་
ལེར་ཤར་བྱུང་། སྐབས་དེར་ཁོའི་སེམས་སུ་ཁོ་ལ་ནུས་མཐུ་ཆེ་ཞིང་བྱམས་
སེམས་ལྡན་པའི་ལྷ་མོ་ཞིག་གི་ལྟ་སྐྱོང་ཐོབ་ཡོད་ཁོ་ཐག་རེད་འདོད་པ་མ་ཟད།
ད་དུང་གླིང་བུ་ཆུང་ཆུང་འདི་ཡང་ཁོ་རང་ཉེན་ཁར་འཕྲད་ཚེ་ལྷ་མོར་ཉེན་
བརྡ་གཏོང་བྱེད་ཡིན་ནམ་སྙམ།
ཡིན་ནའང་། ཕྱི་ཉིན་ཁོའི་སྟོང་བསམ་དེ་ཚང་མ་མངོན་སུམ་མིན་པ་གཞི་
ནས་རྟོགས་བྱུང་། ཉིན་དེར་ཚོང་གཉེར་རུ་ཁག་ཉིན་ཕྱེད་ཙམ་ལ་སོང་བ་ན་
གློ་བུར་དུ་བྱེ་ཐང་གི་མཐའ་རུ་གྲིབ་མ་ནག་པོ་གང་མང་ཞིག་འགུལ་བཞིན་པ་
མཐོང་།ལ་ལས་དེ་ནི་བྱེ་འབུར་རེད་ཟེར། ཡང་ཁ་ཤས་ཀྱིས་དེ་ནི་སྨིག་རྒྱུ་དང་
ཚོང་གཉེར་རུ་ཁག་སོགས་རེད་ཟེར། ཏག་ཏག་སྐབས་དེར་རྒད་པོ་དེས་སྐད་
གསང་མཐོན་པོས། “ཚང་མས་དོགས་ཟོན་བྱོས་དང་། དེ་ནི་ཨ་རབ་ཀྱི་ཇག་
པ་ཡིན་པ་འདྲ”ཟེར། དེ་ནས་སྐྱེས་པ་རྣམས་ཀྱིས་གཅིག་རྗེས་གཉིས་མཐུད་
ཀྱིས་ལག་ལ་མཚོན་ཆ་བཟུང་སྟེ་ཇག་པར་རྒོལ་བར་གྲ་སྒྲིག་བྱས།
ཚོང་གཉེར་རུ་ཁག་གི་སྐྱེས་པ་རྣམས་ཀྱིས་བློ་སེམས་གཅིག་ཏུ་བསྒྲིམས་
ཏེ་ནུས་ཤུགས་ཡོད་རྒུས་འགོག་རྒོལ་བྱས་རུང་། ཇག་ཚོགས་དེ་དག་གི་ལག་
ལ་མདའ་གྲི་མདུང་གསུམ་བཟུང་སྟེ་ཕྱོགས་བཞི་ནས་བུང་བའི་ཚོགས་བཞིན་
དུ་ཚུར་རྒོལ་བྱས་པས་ཚོང་གཉེར་རུ་ཁག་གི་སྐྱེས་པ་རྣམས་ཉེན་ཁའི་གནས་
སུ་ལྷུང་། སྐབས་དེར་སེ་ཏེ་ཡིས་གླིང་བུ་དེ་བླངས་ནས་འབུད་ཙམ་བྱས་པ་ན་
སྒྲ་ཅི་ཡང་གྲག་རྒྱུ་མ་བྱུང་། ཁོས་གླིང་བུ་སྐ་རགས་ཀྱི་བར་ཏུ་གསེབ་སྟེ་ཁོང་
ཁྲོ་ཆེན་པོས་མེ་མདའ་བླངས་ནས་གྱོན་ཆས་མཛེས་ཤིང་ཡིད་དུ་འོང་བ་ཞིག་
གྱོན་ཡོད་པའི་ཨ་རབ་ཀྱི་སྐྱེས་པ་དེའི་སྙིང་ཁར་བརྒྱབ་པ་ན་མི་དེ་རྟ་ཐོག་
ནས་ས་ལ་བསྒྱེལ་བྱུང་། དུས་དེར་སེ་ཏེ་ཡི་འགྲམ་དུ་ཡོད་པའི་རྒད་པོ་དེས་ཧ་
ཅང་འཇིགས་ཡེར་བའི་ཉམས་གྱིས་“གནམ་རྒན་མ། ད་ལྟ་ང་ཚོ་ཐར་ས་ཞིག་
གང་ན་ཡོད”ཅེས་སྐད་ཅོར་བརྒྱབ་བྱུང༌། སྐབས་དེར་ཇག་པ་རྣམས་ཀྱིས་ཀྱང་
སྣང་ཚུལ་དེ་མཐོང་ནས་ཞེ་སྡང་གི་ངར་སྐད་སྒྲོག་བཞིན་སེ་ཏེ་ཡི་མཐའ་ནས་
བསྐོར་མོད། སེ་ཏེ་ནི་དཔའ་རྒོད་ཅིག་ཡིན་པས་ཁོའི་ཉེ་སར་འགྲོ་ཐུབ་མཁན་
གཅིག་ཀྱང་མ་བྱུང་། འོན་ཀྱང་མི་ཞིག་གིས་ཁོའི་རྒྱབ་ཕྱོགས་ནས་རྒོལ་ཏེ་ཁོ་
རང་ཐག་པས་དམ་པོར་བཀྱིགས།
ཇག་པ་དེ་ཚོ་ཚོགས་པ་གཅིག་གི་མིན་པས་ཁོ་ཚོའི་བཟུང་དམག་དང་
འཕྲོག་རྫས་སོགས་སོ་སོར་བགོས་རྗེས་རང་སར་སོང་བ་རེད། སེ་ཏེ་ནི་དྲག་
ཆས་སྤྲས་ཡོད་པའི་སྐྱ་མི་བཞིས་འཛིན་བཟུང་བྱས་ཡོད་པས། ཁོའི་སེམས་སུ་
མི་འདི་ཚོས་ང་ལ་བལྟ་བའི་སྡང་མིག་ལ་བལྟས་ན་ངས་བསད་པའི་མི་དེ་ནི་
གཙོ་བོ་ཞིག་ཡིན་པ་དང་འདྲ་བས་རྒྱལ་སྲས་ཡིན་ནའང་ཐང་སྙམ་སྟེ་མགོ་
བོ་ཅུང་ཙམ་ཡར་བཀྱགས་ནས་བལྟས་པ་ན་ཁོས་ཐག་རིང་གི་ས་ན་ཡོད་པའི་
ཤིང་སྡོང་དང་དམག་མི་མཐོང་བྱུང་། སྐབས་དེར་བུད་མེད་འགའ་དང་བྱིས་
པ་ཁ་ཤས་ཤིག་ཁོ་ཚོའི་གམ་དུ་ཐོན་བྱུང་ལ། ཇག་པ་རྣམས་ཀྱིས་བུད་མེད་དེ་
ཚོར་ཤབ་ཤུབ་ཅིག་བཤད་རྗེས་བུད་མེད་རྣམས་ཀྱིས་འཇིགས་སུ་རུང་བའི་ངུ་
འབོད་ཆེན་པོ་བྱས་ཏེ་སེ་ཏེ་ཡི་ཕྱོགས་སུ་སོང་ནས་ཁོ་ལ་བརྡུངས་ཤིང་དམོད་
མོ་བྱས།
རེད། ཁོ་རེད། ཁོས་ང་ཚོའི་རླབས་ཆེ་བའི་དཔའ་བོ་ཨར་མན་སོ་ཨར་
བསད་པ་རེད། ཁོས་སྲོག་ལན་འཇལ་དགོས། ང་ཚོས་ཁོ་བྱེ་ཐང་ལ་ཁྲིད་ནས་
གཅན་གཟན་ལ་ཟ་རུ་འཇུག་ཅེས་སྐད་ཅོར་རྒྱག་ཞོར་ལག་ཏུ་དབྱུག་པ་དང་
རྡོ་བཟུང་ནས་སེ་ཏེ་ལ་བརྒྱབས་པས། ཇག་པ་འགས་མི་འགོག་ཐབས་མེད་
བྱུང༌།
ཁོ་ཚོ་སྦྲ་གུར་མང་པོ་ཞིག་བརྒྱུད་ནས་ས་སྟོང་ཞིག་ཏུ་ཐོན་པ་ན་ཇག་པ་
རྣམས་ཀྱིས་འཕྲོག་ཡོང་བའི་དངོས་རྫས་དང་ལྷན་དུ་ཁོ་རང་ཡང་སྦྲ་ནང་དུ་
ཁྲིད། ནང་དུ་གྱོན་པ་གཟབ་རྒྱས་སྤྲས་ཡོད་པའི་རྒད་པོ་ཞིག་འདུག་པ་དང་
དེའི་བརྗིད་ཉམས་དང་སྨྲ་བརྗོད་ལ་བལྟས་ན་ཕལ་ཆེར་ཇག་པའི་རྒྱལ་པོའམ་
མགོ་གཙོ་ཡིན་པ་འདྲ། སྐབས་དེར་སྐྱེས་པ་དང་བུད་མེད་རྣམས་ཀྱི་གདོང་ལ་
སྡུག་གིས་ཁེངས་ཤིང་ངུ་འབོད་བྱེད་པའི་རྣམ་པར་བལྟས་ན་ཕལ་ཆེར་དོན་
ཆེན་ཞིག་བྱུང་སོང་བ་དང་འདྲ།
རྒན་པོས་ཁོ་ཚོའི་རྣམ་པ་དེར་བལྟ་ཙམ་བྱས་རྗེས་་ཁྱོད་ཚོའི་རྣམ་འགྱུར་
ལ་བལྟས་ན་ཨར་མན་སོ་ཨར་འདས་སོང་བ་ཨེ་རེད”ཅེས་དྲིས་པར། མི་ཞིག་
གིས“རེད་ལགས། ངའི་གུས་པར་འོས་པའི་གཙོ་བདག་སའེ་ལེ་མོ་ལགས། ཨར་
མན་སོ་ཨར་སྐུ་གཤེགས་སོང་། ཁོ་རང་བཀྲོངས་མཁན་ནི་མི་འདི་ཡིན་པས་
ཁྱོད་ཀྱིས་གསུངས་དང་ཁོ་ལ་ཇི་ལྟར་ཆད་པ་གཅོད”ཅེས་ཟེར།
སའེ་ལེ་མོ་ཡིས་སྐད་ཆ་དེ་ཐོས་མ་ཐག་གདོང་ལ་སྡུག་གིས་ཁེངས་ནས་
སེ་ཏེ་ལ། “ཁྱོས་ངའི་བུ་ལྐོག་གསོད་བྱས་པ་ཨེ་ཡིན། ཁྱོད་ཀྱིས་ཁོང་གི་རྒྱབ་
ཕྱོགས་ནས་མདའ་འཕངས་པ་ཡིན་ནམ་མདུང་གིས་བསྣུན་པ་ཡིན”ཞེས་
དྲིས་པར། སེ་ཏེ་ཡིས་ཁོ་ལ་“སྐུ་ཞབས་ལགས། ངས་ཁོང་གི་མདུན་ཕྱོགས་ནས་
བརྒྱབ་པ་ལས་ལྐོག་གསོད་བྱས་པ་མིན། སྐབས་དེར་ཁོས་ཀྱང་ངའི་གྲོགས་པོ་
འགའ་བསད་སོང་”ཞེས་བཤད་པར། སའེ་ལེ་མོ་ཡིས་ཁོའི་འགྲམ་གྱི་སྐྱེས་པ་
དེ་ཚོར་་དོན་དངོས་སུ་ཁོས་བཤད་པ་དེ་འདྲ་ཞིག་ཡིན་ནམ”ཞེས་དྲིས་པ་ན།
དེའི་གྲས་ཀྱི་མི་ཞིག་གིས་་རེད་ལགས། སྐུ་ཞབས། ཁོས་བཤད་པ་དེ་དོན་དངོས་
རེད”ཅེས་ལན་བཏབ། སའེ་ལེ་མོ་ཡིས་་ཁོས་ཀྱང་ང་ཚོ་དང་འདྲ་བར་རང་
ཉིད་ཀྱི་དགྲ་བོ་བསད་པས་ཉེས་པ་ཅི་ཞིག་ཡོད། མྱུར་དུ་ཁོའི་བཀྱིགས་ཐག་
ལྷོད་ཅིག”ཅེས་བཀའ་ཕབ།
ཇག་པ་རྣམས་སའེ་ལེ་མོ་ཡི་ཐག་གཅོད་ལ་ཧ་ལས་ཤིང་། དེའི་ནང་གི་
ཇག་པ་ཞིག་གིས་སེ་ཏེ་ལ་“་ང་ཚོས་སྐབས་ཐོག་དེ་ནས་ཁྱོད་བསད་ཡོད་ན་ཅི་
མ་རུང་ཟེར།
སའེ་ལེ་མོ་ཡིས་སྐད་གསང་མཐོན་པོས་“་ངས་ཁོ་རང་སྦྲ་ནང་དུ་བཀག་སྟེ་
གཡོག་པོ་བྱེད་དུ་འཇུག་རྒྱུ་ཡིན་པས་གསོད་ག་ལ་རུང་”ཟེར།
རྒད་པོ་དེས་སེ་ཏེ་ལ་གཅེས་པ་དེ་ནི་ཁོའི་དཔའ་པོའི་ཉམས་དང་ལྡན་
པའི་གཟུགས་བྱད་དེས་རྐྱེན་ཡིན་ནམ། ཡང་ན་བྱམས་སེམས་ཅན་གྱི་ལྷ་མོ་
དེའི་རྫུ་འཕྲུལ་ཡིན། གང་ལྟར་རྒྱུ་རྐྱེན་ཅི་ཞིག་ཡིན་པ་སུས་ཀྱང་མི་ཤེས་མོད།
འོན་ཀྱང་ང་ཚོས་མཐོང་བ་ནི་རྒད་པོ་དེས་སེ་ཏེ་རང་གི་བུ་བཞིན་སྐྱོང་བའི་
ཚུལ་ཏེ་ཡིན་པས་གཡོག་པོ་མང་པོས་ཕྲག་དོག་བྱེད་ཀྱིན་ཡོད་པ་མ་ཟད། ཐ་
ན་ཐེངས་མང་པོར་ལྐོག་མདའ་འཕངས་ནས་གསོད་རྩིས་བྱས་མོད། འོན་ཀྱང་
གླིང་བུ་ཆུང་ཆུང་དེ་བྲང་ཁར་བཏགས་ཡོད་པའི་རྐྱེན་གྱིས་ཁོ་ལ་ལྐོག་མདའ་
མ་ཕོག་པར་སྲོག་ལས་ཐར་བ་རེད། ཁོས་སེ་ལེ་མོ་ལ་མི་ཞིག་གིས་ང་རང་ལྐོག་
གསོད་བྱེད་རྩིས་ཡོད་པ་རེད་ཅེས་བཤད་པར། སའེ་ལེ་མོ་ཡིས་ཀྱང་ནུས་
ཤུགས་ཡོད་དགུས་ལག་དམར་འཛིན་རྩིས་བྱས་ཀྱང་སུ་ཡིན་རྩད་མ་ཆོད།དེའི་
རྒྱུ་མཚན་ནི་ཇག་ཚོགས་མཉམ་འབྲེལ་བྱས་ཡོད་པའི་རྐྱེན་གྱིས་རེད།ཉིན་ཞིག་
སའེ་ལེ་མོ་ཡིས་སེ་ཏེ་ལ་སྔོན་ཆད་ངའི་སེམས་སུ་ཁྱོད་རང་ངའི་བུ་ཡི་ཚབ་
བྱེད་དུ་བཅུག་ན་འདོད་ཡོད། འོན་ཀྱང་ད་ལྟའི་གནས་ཚུལ་ལ་བལྟས་ན་ཕལ་
ཆེར་དཔེ་མི་སྲིད་པ་འདྲ། རྒྱུ་མཚན་ནི་མཐའ་འཁོར་གྱི་མི་མང་པོས་ཁྱོད་འཆི་
ལམ་ལ་བཅུག་ན་འདོད་ཡོད། དེ་བས་རྗེས་ཕྱོགས་ངས་ཀྱང་ཁྱོད་ལ་སྲུང་སྐྱོབ་
བྱེད་ཐུབ་མིན་མི་ཤེས་པས་ཁོ་ཚོ་ཕྱིར་ལོག་ན་ངས་ཁྱོད་ཀྱི་ཨ་ཕས་བླུ་རིན་
ཁྱེར་ནས་བུད་ཡོང་ཞེས་ཁྱབ་བསྒྲགས་བྱས་ཏེ། མི་བློ་དཀར་ཡིད་རྟོན་རུང་བ་
འགའ་ལ་ཁྱོད་བྱེ་ཐང་འདི་ནས་བསྐྱལ་དུ་འཇུག་ཟེར།
སེ་ཏེ་ཅུང་ཡིད་མ་ཆེས་པར། “ངས་ཁོ་ཚོར་ཡིད་ཆེས་བྱས་ན་ཆོག། ཁོ་
ཚོས་ང་རང་ལམ་བར་ནས་གསོད་མི་སྲིད་དམ”ཞེས་དྲིས་པར། སའེ་ལེ་མོ་
ཡིས་་ཁྱོད་ཀྱིས་སེམས་བདེ་མོ་བྱོས། ངས་ཁོ་ཚོར་ཁྱོད་ལ་གནོད་པ་མི་བྱེད་པའི་
མནའ་སྐྱེལ་ཏུ་བཅུག་ཆོག”ཟེར།
ཉིན་འགའི་རྗེས་སུ་མི་རྣམས་གཅིག་རྗེས་གཉིས་མཐུད་ཀྱིས་སྦྲ་ནང་དུ་
ཐོན་བྱུང་། སའེ་ལེ་མོ་ནི་ཁ་དན་ཚིག་ལ་གནས་པ་ཞིག་ཡིན་པས་ཁོས་སེ་ཏེ་
ལ་མཚོན་ཆ་དང་གྱོན་ཆས་འགའ། ད་དུང་རྟ་གཅིག་བཅས་གནང་བར་མ་
ཟད་ཨ་རབ་ཀྱི་དཔའ་བོ་ལྔ་བདམས་ནས་སེ་ཏེ་དང་མཉམ་དུ་ལམ་ལ་ཆས་སུ་
བཅུག སྐྱ་མི་ལྔ་པོས་སེ་ཏེ་ཁྲིད་ནས་བྱེ་ཐང་བརྒལ་བའི་ལམ་བར་དུ་ཁ་གཅིག་
ཀྱང་མི་གྲགས་པར་ངོ་གནག་ནས་ཡོད་པའི་རྣམ་པ་དེར་བལྟས་ན། ཁོ་ཚོས་
སེ་ཏེ་ལ་བཅངས་པའི་ཁོང་ཁྲོ་དང་ལྷག་པར་དུ་ཁོ་དང་མཉམ་འགྲོ་བྱེད་མི་
འདོད་པའི་སེམས་ཁམས་དེ་མཚོན་ཐུབ། ད་དུང་དེའི་གྲས་ཀྱི་མི་གཉིས་སྔོན་
ཆད་ཀྱི་འཐབ་འཁྲུག་དེའི་ནང་དུ་ཞུགས་ཡོད། ཁོ་ཚོ་དེ་ལྟར་ཧ་ལམ་ཆུ་ཚོད་
བརྒྱད་ཀྱི་རིང་ལ་སོང་བ་ན་མི་དེ་ཚོས་ཕན་ཚུན་ལ་ཤབ་ཤུབ་ཅིག་བཤད་པ་
དང་ལྷན་དུ་གདོང་གི་རྣམ་འགྱུར་སྔོན་ལས་ཀྱང་འཇིགས་ཡེར་བར་གྱུར། སའེ་
ལེ་མོ་ཡིས་དུས་ཚོད་ངེས་ཅན་ཞིག་བེད་སྤྱད་ནས་ཁོ་ཚོའི་སྐད་ཆ་དེ་སེ་ཏེ་ལ་
ཁྲིད་ནས་ཤེས་སུ་བཅུག་ཡོད་པས། ཁོ་ཚོས་འཆར་གཞི་ཁྱར་པར་ཅན་ཞིག་
ལ་གྲོས་བྱེད་བཞིན་པ་ཚོར། སྐབས་དེར་ཁོས་རྣ་བ་གཏད་ནས་ཉན་པ་ན་མི་
ཞིག་གིས་“རེད། གནས་འདི་རེད། ང་ཚོའི་གནས་འདི་ནས་ཚོང་གཉེར་རུ་ཁག་
ལ་འཇབ་རྒོལ་བྱས་པ་ཡིན། ཨར་མན་སོ་ཨར་ཡང་གནས་འདི་ནས་མི་ངན་
འདིས་བཀྲོངས་པ་རེད།
“ད་ལྟ་སའེ་ལེ་མོ་ཡང་རྒས་སོང་བས་ཁོས་ཐ་ན་རང་གི་བུ་ཡི་དགྲ་ཤ་
ཡང་མི་ལེན། ཁོས་ཁ་ཡ་མི་བྱེད་ཀྱང་ང་ཚོས་འདས་སོང་བའི་སྤུན་ཟླ་ལ་ངེས་
པར་དུ་དགྲ་ཤ་ལེན་དགོས། ཁྱེད་ཚོས་བལྟས་ན་དེ་ཨེ་རེད”ཟེར་བཞིན་སྐད་
ཅོར་བརྒྱབ།
དེར་མཐུད་མི་ཞིག་གིས་་ཡིན་ནའང་ང་ཚོས་མི་ངན་འདི་ལ་གནོད་པ་མི་
བྱེད་ཅེས་མནའ་བསྐྱལ་ཡོད།”
“རེད་ཡ། ང་ཚོས་ལག་དམར་འདི་གུ་ཡངས་སུ་བཏང་ཆོག་ཞེས་བཤད་
ཡོད།” དུས་དེར། ཁོ་ཚོའི་གྲས་ཀྱི་གདོང་ཅུང་ནག་པོ་དེས་བཤད་རྒྱུར། སའེ་ལེ་
མོ་ནི་མི་རིག་རྒོད་ཅིག་ཡིན་ཀྱང་ཁོ་ཡང་མགོ་འཐོམས་པའི་དུས་ཡོད་པས། ང་
ཚོས་མི་ངན་འདི་མི་གསོད་པར་སྲོག་ཐར་ལ་བཏང་ཆོག་ཅེས་མནའ་བསྐྱལ་
བ་ལས་ཁོ་གནས་ག་གེ་མོ་ཞིག་ཏུ་བསྐྱལ་ཁོ་ཐག་ཡིན་ཞེས་མནའ་བསྐྱལ་མེད།
་ང་ཚོས་མི་ངན་འདི་དངོས་སུ་གསོད་མ་ཐུབ་རུང་ཁོ་ཚ་གདུག་གི་མེ་ལྕེ་ད་ལྟ་ང་
འབར་བའི་གནས་འདིར་བཞག་ན་གཅན་གཟན་རྣམས་ཀྱིས་ཀྱང་ང་ཚོའི་
ཚབ་བྱས་ཏེ་མི་ངན་འདི་ལ་དགྲ་ཤ་ལེན་ཁོ་ཐག་ཡིན་ཟེར།
སྐབས་དེར། ཁོ་ཚོའི་ཉེ་སར་ཡོད་པའི་སེ་ཏེ་ཡིས་སྐད་ཆ་དེ་དག་ཐོས་མ་
ཐག་ཇག་པ་ཚོས་དོ་སྣང་བྱས་མེད་པའི་བར་སྐབས་དང་བསྟུན་ནས་རྟ་ཕོ་ལ་
ཞོན་ཏེ་རླུང་དང་འདྲ་བར་ཤར་ཕྱོགས་སུ་བསྐྱོད་སོང། སྣང་ཚུལ་དེར་ཇག་པ་
རྣམས་རེ་ཞིག་ཧད་དེ་ལུས། དེ་ནས་ཁོ་ཚོས་མྱུར་དུ་ལམ་ཁག་གཉིས་སུ་བགོས་
ཏེ་སེ་ཏེ་ཡི་རྗེས་སུ་ར་མདར་བརྒྱུགས།མི་དེ་ཚོས་ཆུང་དུས་ནས་སྐྱ་རྩལ་སྦྱངས་
ཡོད་པའི་རྐྱེན་གྱིས་རྟ་རྩལ་ལ་ཧ་ཅང་མཁས།ཅང་མ་འགོར་བར་མི་དེ་ལྔ་པོས་
ཕྱོགས་བཞི་ནས་འཇབ་རྒོལ་བྱས་ཏེ་སེ་ཏེ་བར་ཏུ་བཅུག
ཇག་པ་རྣམས་ཀྱིས་ཁོ་མི་གསོད་ཅེས་མནའ་བསྐྱལ་ཡོད་པའི་རྐྱེན་གྱིས་
མཚོན་ཆ་ཕར་ལ་གཡུགས་ཏེ་ཐག་པ་ཞིག་གིས་ཁོའི་རྐང་ལག་བཀྱིགས་རྗེས་
བཟོད་དཀའ་བའི་བྱེ་མ་ཚ་བའི་ནང་དུ་གཡུགས་པར་མ་ཟད། ད་དུང་རྡུང་
རྡེག་དྲག་པོ་བྱས། སེ་ཏེ་ཡིས་ཁོ་ཚོར་སྲོག་ཐར་གཏོང་བའི་ཞུ་བ་བྱས་པར་མ་
ཟད་བླུ་ཡོན་མང་པོ་སྟེར་བར་བཤད། ཡིན་ནའང་དེ་ཚོས་ཁ་ཡ་མི་བྱེད་པར་མ་
ཟད་ཧབ་ཆ་རྒྱག་བཞིན་རང་རང་གི་རྟ་ལ་ཞོན་ནས་བུད་སོང་། སྐབས་དེར་
སེ་ཏེ་ཡིས་ཨ་ཕ་དྲན་བྱུང་ལ། རྒད་པོ་དེས་རང་ཉིད་ཀྱི་བུ་ཕྱིར་ཡོང་མེད་པའི་
སེམས་ཀྱི་སྡུག་བསྔལ་དེ་ཡང་གཞི་ནས་ཚོར། ཁོས་ད་དུང་རང་ཉིད་ཀྱི་ཡིད་སྐྱོ་
བའི་ལས་དབང་དེ་དྲན་བྱུང་། ད་ལྟ་མེ་ཐབ་དང་འདྲ་བའི་བྱེ་ཐང་འདི་ནས་
ཁོས་རང་ཉིད་ཀྱི་སྲོག་ཐར་མི་ཐུབ་པ་གསལ་པོར་ཤེས་མོད། འོན་ཀྱང་སེ་ཏེ་
ཡིས་ཡང་བསྐྱར་བསམ་བློ་ཞིག་བཏང་རྗེས་ང་འདི་ལྟར་འཆི་ག་ལ་རུང་སྙམ་
སྟེ་གླིང་བུ་ཆུང་ཆུང་དེ་ཡིད་ལ་དྲན་བྱུང་། ད་ནི་རང་ཉིད་ཉེན་ཁ་ལ་ཕྲད་ཡོད་
པས་གླིང་བུ་འདིས་ལས་དབང་ཡག་པོ་ཞིག་བསྩལ་ཡོང་ནའང་ཐང་སྙམ་སྟེ་
འབུད་ཙམ་བྱས། ཡིན་ནའང་གླིང་བུ་དེ་སྔོན་དང་འདྲ་བར་སྒྲ་གྲགས་མ་བྱུང་
བས་ཁོའི་ཡིད་སེམས་ཕམ་ནས་རེ་ཞིག་ཚ་སྡུག་གི་ཁྲོད་ནས་དྲན་པ་འཐོར།
དུས་ངེས་ཅན་ཞིག་གི་རྗེས་སུ། འུར་སྒྲ་ཞིག་གིས་ཁོ་རང་གཉིད་ལས་
དཀྲོགས། ཁོས་མིག་ཕྱེས་ཏེ་བལྟས་པ་ན་ལུས་པོ་ཅུང་ཙམ་རྒྱགས་པའི་མི་ཞིག་
ཁོའི་འགྲམ་དུ་བསྡད་ཡོད་པ་ཚོར། མི་དེས་ཁོ་ལ་ཟ་མ་དང་སྐོམ་ཆུ་བྱིན་པ་
དང་ལྷན་དུ་ཁོ་རང་ངོ་སྤྲོད་མདོར་ཙམ་བྱས། ཁོས་སེ་ཏེ་ལ་“ང་ནི་པ་ཀི་ཏའི་
ཚོང་པ་ཞིག་ཡིན། མིང་ལ་ཁ་ལོ་མུའུ་པའེ་ཁུ་”ཟེར། ངས་ཆེད་དུ་བུད་མེད་ཀྱི་
སྐེ་དཀྲིས་དང་གདོང་ཁེབས་ཀྱི་ཉོ་ཚོང་བྱེད་ཀྱིན་ཡོད། ད་ཐེངས་ཀྱང་ཚོང་
ཆེན་ཞིག་བརྒྱབ་སྟེ་ཕྱིར་ཕ་ཡུལ་ལ་འགྲོ་བའི་ལམ་བར་དུ་ཁྱོད་རང་བྱེ་ཐང་
དུ་དྲན་པ་འཐོར་ཡོད་པ་མཐོང་བས་ངས་ཁྱོད་ཀྱི་སྲོག་བསྐྱབས་པ་ཡིན་ཟེར།
དོན་དངོས་སུ་ཚོང་པས་སེ་ཏེ་ཡི་མཛེས་ཤིང་ལྟ་ན་སྡུག་པའི་གྱོན་པ་དང་འོད་
ལམ་ལམ་འཕྲོ་བའི་གློ་གྲིའི་སྟེང་གི་ཕྲ་རྒྱན་གཉིས་ལ་ཧམ་སེམས་སྐྱེས་པས། ད་
གཟོད་བྱེད་ཐབས་སྣ་ཚོགས་སྤྱད་ནས་སེ་ཏེ་ཡི་དྲན་པ་སོས་སུ་བཅུག་པ་རེད།
སེ་ཏེ་ཡིས་ཚོང་པས་རང་ཉིད་ཀྱི་སྲོག་བསྐྱབས་པར་བཀའ་དྲིན་ཞུས། འོན་
ཀྱང་ད་ལྟ་ཁོའི་ལག་ཏུ་དངུལ་སྒོར་གཅིག་ཀྱང་མེད་པས་ཕ་ཡུལ་ལ་ཇི་ལྟར་
ལོག་སྙམ་སྟེ་བསམ་བློ་གཏོང་བཞིན་པའི་སྐབས་དེར་ཚོང་པས་སྤྲོ་སེམས་ཆེན་
པོའི་ངང་སེ་ཏེ་ལ་་ང་དང་མཉམ་དུ་སོང་ན་ཅི་འདྲ་རེད”ཅེས་དྲིས་པར།སེ་ཏེ་
ཡིས་ཁོ་ལ་་ཁྱོད་ཀྱིས་དངོས་ནས་བཤད་པ་ཡིན་ནམ། གལ་ཏེ་ཁྱོད་ལ་དཀའ་
ལས་མི་བཟོ་ན་ང་ཁྱོད་དང་མཉམ་དུ་འགྲོ་བར་འཐད་པ་ཡིན། ཚོང་བདག་
ཁྱེད་དངོས་ནས་བཀའ་དྲིན་ཆེ་”ཟེར་ཞོར་དུ་ཚོང་ཟོག་བཀལ་ཡོད་པའི་རྔ་
མོང་གི་རྒྱབ་ལ་ཞོན་ཏེ་ཚོང་པ་དང་ལྷན་དུ་པ་ཀི་ཏ་རུ་སོང་།
ལམ་བར་དུ་ཚོང་པས་སེ་ཏེ་ལ་དད་ལྡན་པ་རྣམས་ཀྱི་གཙོ་བདག་ཨར་
ལ་ཞེ་ཏི་ཡི་གཏམ་རྒྱུད་མང་པོ་ཞིག་བཤད། ཁོས་བཤད་རྒྱུར་“་ང་ཚོ་དབང་
སྒྱུར་མཁན་གཙོ་བདག་ཧ་ལོང་ཨར་ལ་ཞེ་ཏི་ནི་མི་ཡ་མཚན་ཅན་ཞིག་ཡིན་
ཟེར། ཁོ་ནམ་རྒྱུན་ཞོགས་པའི་དུས་ཚོད་གཉིས་ནས་གསུམ་ཙམ་ལ་མ་གཏོགས་
གཉིད་ཀྱིན་མེད་པ་རེད། དོན་འདི་ངའི་སྤུན་ཟླའི་ཁ་ནས་ཐོས་པ་ཡིན་ལ་ཁོ་
ནི་ང་ཚོའི་གཙོ་བདག་གི་སྐུ་སྲུང་བ་ཡིན། ཁོས་རང་ཉིད་ཀྱི་བདག་པོ་དང་
འབྲེལ་བ་ཡོད་པའི་གསང་བ་ཞིག་ཡིན་ན་རྒྱུན་པར་ཁ་དམ་པོར་བྱེད་ཅིང་།
ཐ་ན་གཉེན་ཉེ་ལའང་མི་བཤད། ནམ་གུང་མི་གཞན་ཚང་མ་གཉིད་ཡོད་པའི་
བར་སྐབས་སུ་ཧ་ལེ་ཧྥ་པ་ཀི་ཏའི་སྲང་ལམ་དུ་ལྟ་ཞིབ་བྱེད་དུ་འགྲོ་བ་རེད།
སྐབས་དེར་ཁོས་རྒྱན་གོས་མི་གྱོན་པ་དང་། སྲུང་དམག་ཀྱང་མི་ཁྲིད་པ་རེད།
ལན་རེར་ཁོ་ད་དུང་གྲུ་བ་དང་དམག་མི་སོགས་ལ་བརྫུས་ཏེ་སྐོར་ཞིབ་བྱེད་པ་
རེད། དེའི་སྟབས་ཀྱིས་པ་ཀི་ཏ་གྲོང་ཁྱེར་གཞན་ལ་མེད་པའི་གོམས་སྲོལ་ཅིག་
ཆགས་ཡོད། དེ་ནི་ནམ་གུང་སྲང་ལམ་དུ་གླེན་པ་ཞིག་ལ་འཕྲད་རུང་དེ་ལ་
གུས་བཀུར་བྱེད་པ་རེད། དེའི་རྒྱུ་མཚན་ནི་བྱེ་ཐང་ནས་ཡོང་བས་ལྭ་བ་བཙོག་
པ་གྱོན་པས་མི་དེ་ཨ་རབ་ཀྱི་གོང་མ་ཡིན་ནའང་ཐང་”ཟེར།
ཉིན་བཅུའི་ལམ་ཐག་རིང་པོ་བརྒྱུད་མཐར་ཁོ་གཉིས་པ་ཀི་ཏ་རུ་ཐོན།
ཚོང་པས་སེ་ཏེ་ཁོ་ཚང་ལ་གདན་འདྲེན་ཞུས་པར་སེ་ཏེ་ཡང་ཚོང་པ་དང་ལྷན་
དུ་འཚང་ཁ་ཤིག་ཤིག་བྱེད་པའི་མི་ཚོགས་ཀྱི་དབུས་སུ་འཛུལ་ཞིང་། གནས་
དེའི་མཁའ་དབུགས་དང་ཏིས་གི་ལི་སི་ཆུ་བོ། དབྱི་སི་ལན་ཆོས་ཁང་གི་རྡོ་སྐས་
བཅས་མ་གཏོགས་གནས་གཞན་ཚང་མར་དངུལ་སྤྲོད་དགོས་པ་རེད།
ཉིན་གཉིས་པར་སེ་ཏེ་ཡི་མཆོར་ཉམས་ལྡན་པའི་དམག་ལྭ་གྱོན་རྗེས།
སེམས་སུ་ད་ལྟ་ངས་པ་ཀི་ཏ་རུ་ངོ་ཚ་ཉོ་མི་དགོས་པར་མ་ཟད། ད་དུང་མི་
གཞན་པས་ངའི་གྱོན་པ་འདི་ལ་མཉམ་འཇོག་བྱེད་ཁོ་ཐག་རེད་སྙམ། སྐབས་
དེར་ཚོང་པ་དེ་ཁོའི་ཁང་པའི་ནང་དུ་ཡོང་ནས་སེ་ཏེ་ལ་ལྟ་ཙམ་བྱས་ཏེ་
བཤད་རྒྱུར། ངའི་སེམས་སུ་ཁྱོད་ནི་རླབས་ཆེ་པའི་རྨི་ལམ་འཚོལ་མཁན་ཞིག་
ཡིན། ཁྱོད་ཀྱི་དངུལ་སྒོར་འདི་དག་གིས་རང་ཉིད་ཀྱི་རོལ་འདོད་པའི་འཚོ་བ་
རོལ་ཆོག་ཟེར།
སེ་ཏེ་ཡིས་སྐད་ཆ་དེ་ཐོས་འཕྲལ་ག་བྱེད་འདི་བྱེད་མེད་པར“སྙིང་ཉེ་བའི་
སྐུ་ཞབས་ཁ་ལོ་མུའུ་པའེ་ཁུ་ལགས། ད་ལྟ་ང་ལ་སྐར་གཅིག་ཀྱང་མེད་པས་སྐུ་
ཞབས་ཁྱོད་ཀྱིས་ང་ལ་ལམ་དངུལ་ཞིག་སྐྱིས་དང་ང་ཕ་ཡུལ་ལ་འབྱོར་རྗེས་
ངའི་ཨ་ཕས་ཁྱོད་ལ་སྐྱིན་ཚབ་སྟེར་ཁོ་ཐག་ཡིན”ཞེས་བཤད།
ཚོང་བདག་དགོད་ཞོར་ཏུ་ཁོ་ལ་“གསར་བུ་ཆུང་ཆུང་ཁྱོད་ཀྱི་བཤད་པའི་
སྐད་ཆ་འདི་དག་ལ་ངས་ཡིད་ཆེས་བྱེད་སྲིད་དམ། ཁྱོད་ཀྱི་ཨ་ཕ་པ་ཨར་ཙོ་
ལའི་མི་ཕྱུག་པོ་ཞིག་ཡིན་ཟེར། པ་ཨར་ཙོ་ལའི་ཕྱུག་པོ་ཚང་མ་ཚོང་པ་ཡིན་ལ།
ངས་ཁོ་ཚོར་འབྲེལ་འདྲིས་བྱས་མྱོང་མོད། འོན་ཀྱང་མིང་ལ་པེར་ནེ་ཁྲ་ཟེར་
བ་ཞིག་གཏན་ནས་གོ་མ་མྱོང་། ད་དུང་སའེ་ལེ་མོ་ནི་མིང་དུ་གྲགས་པའི་ཇག་
པ་གདུག་རྩུབ་ཅན་ཞིག་ཡིན། ཁྱོད་ཀྱིས་ཁོའི་བུ་བསད་ཀྱང་ཁོས་ཁྱོད་ལ་སྲུང་
སྐྱོབ་བྱས་པར་མ་ཟད་ད་དུང་ཁྱོད་ལ་བླུ་རིན་ཡང་མ་བླངས་པར་ཕྱིར་ཕ་ཡུལ་
ཏུ་བཏང་བ་ཡིན་ཟེར། ངས་བལྟས་ན་ཁྱོད་རང་དངོས་ནས་ངོ་ཚ་མེད་པའི་
ཁྲམ་པ་ཞིག་རེད། མི་ཁྱོད་ལྟ་བུ་ཞིག་ལ་ངས་སྒོར་སྐར་གཅིག་ཀྱང་མི་བསྐྱི་ཁོ་
ཐག་ཡིན་་ཞེས་སེ་ཏེ་ལ་སྡུག་དམོད་བྱས།
སྐབས་དེར་སེ་ཏེ་ཁོང་ཁྲོ་ཆེན་པོ་ལངས་ནས་ངོ་མདོག་ཀྱང་སྐྱ་བོར་གྱུར་
ཏེ་སྐད་གསང་མཐོན་པོའི་སྒོ་ནས“ང་རང་ཁྱོད་ལ་བཤད་རྒྱུ་ཅི་ཡང་མེད།
འོན་ཀྱང་། ངས་རང་ཉིད་ཀྱི་ཚེ་སྲོག་དཔང་ལ་བཞག་སྟེ་མནའ་བསྐྱལ་ཆོག
ངས་བཤད་པའི་སྐད་ཆ་ཚང་མ་བདེན་པ་ཡིན”ཟེར། ཚོང་པས་ཁོ་ལ“ཅི་ཟེར།
ཁྱོད་ཀྱིས་མནའ་སྐྱེལ་ཡང་ནག་ནོག་གི་དྲི་མས་ཁེངས་པའི་སེམས་དང་གཞན་
ལ་མགོ་སྐོར་གཏོང་བའི་གཡོ་སྒྱུ་དེར་ཡིད་ཆེས་མཁན་སུ་ཞིག་མཆིས”ཟེར།
སེ་ཏེ་ཡིས“འོན་ཀྱང་། སྐབས་དེར་ང་བཀྱིགས་ཡོད་པ་ཁྱོད་ཀྱིས་མཐོང་བ་
མིན་ནམ”ཞེས་བཤད་ཀྱང་ཚོང་པས་ཁོ་ལ་ཡིད་ཆེས་མ་བྱས་པར་མ་ཟད། ད་
དུང་སེ་ཏེ་ལ་་སྐབས་དེར་ཁྱོད་ཀྱི་གྱོན་པ་ལ་བལྟས་ན་ཕལ་ཆེར་ཇག་པ་ཕྱུག་
པོ་ཞིག་ཡིན་པ་འདྲ། ཁྱོད་རང་དྲག་རྩལ་ངར་བ་ཅན་ཞིག་ལ་ཕྲད་པས་མི་
དེས་ཁྱོད་རང་བཀྱིགས་ནའང་ཐང་། གང་ལྟར་ང་རང་ཁྱོད་ཀྱིས་སྔོན་ཆད་ཀྱི་
ལོ་རྒྱུས་ལ་གཏན་ནས་ཡིད་མི་ཆེས”ཟེར།
སྐབས་དེར་སེ་ཏེ་སྔར་ལས་ཀྱང་ཁོང་ཁྲོ་ལངས་ཏེ་ཚོང་པ་ལ་་ཁྱོད་ཀྱིས་
ངའི་སྲོག་བསྐྱབས་པ་ལ་སེམས་བསམ་པའི་གཏིང་ནས་བཀའ་དྲིན་ཞུས་པ
ཡིན། གལ་ཏེ་ཁྱོད་ཀྱིས་ང་ལ་ཡང་བསྐྱར་རོགས་རམ་ཞིག་མི་བྱེད་ན་ངས་སློང་
མོ་བ་བྱས་ནས་འཚོ་བ་རོལ་དགོས། ངས་རང་དང་མཉམ་པའི་མི་ལ་སློང་མོ་བ་
མི་བྱེད། ང་རང་གོང་མ་འཚོལ་དུ་འགྲོ་རྒྱུ་ཡིན་ཞེས་བཤད།
ཚོང་པས་སྐད་ཆ་དེ་ཐོས་མ་ཐག་དགོད་ཞོར་དུ“ཨེ་རེད། ཁྱོད་གོང་མར་
མཇལ་ནན་ངེས་པར་དུ་ངའི་སྤུན་ཟླ་མའེ་སོ་ཨར་ལ་ཐུག་དགོས།ཁོ་ནི་གོང་མའི་
སྐུ་སྲུང་བ་ཡིན། ཡིད་སྐྱོ་བ་ཞིག་ལ་ཁྱོད་གོང་མར་མཇལ་མི་ཐུབ། འོན་ཀྱང་།
གསར་བུ་ཁྱོད་ངོ་མ་སྙིང་རྗེ་བ་ཞིག་འདུག ཁྱོད་ཀྱིས་ངའི་ཚོང་ཁང་ནང་དུ་ལོ་
གཅིག་ལ་ཞབས་ཞུ་བྱས་ན་ལོ་གཅིག་གི་རྗེས་སུ་ད་གཟོད་ཁྱོད་ལ་རང་དབང་
བྱིན་ཆོག ཁྱོད་ཀྱིས་བལྟས་ན་ཅི་འདྲ་རེད། དེ་མིན་ན་ངས་ཁྱོད་ཀྱི་གྱོན་གོས་
དང་དངོས་པོ་ཡོད་ཚད་སྐྱིན་ཚབ་ཏུ་བླངས་ཏེ་སྲང་ལམ་དུ་འཕུད་རྒྱུ་ཡིན་
པས། ཁྱོད་ཀྱིས་བསམ་བློ་ཞིབ་མོ་ཞིག་བཏང་རྗེས་ང་ལ་ལན་བྱིན”ཟེར་བཞིན་
ཁང་པའི་སྒོ་བརྒྱབ་སྟེ་ཕྱིར་བུད་སོང་།
སེ་ཏེ་མི་ཐ་ཤལ་ཅན་འདིའི་བྱ་སྤྱོད་ལ་ཁོང་ཁྲོ་ཆེན་པོ་ལངས། མ་གཞི་
དང་ཐོག་ཚོང་པས་ཁོའི་སྲོག་སྐྱོབ་དུས་ནས་བཟུང་དམིགས་ཡུལ་གཞན་ཞིག་
བཅངས་ཡོད་པས་ཁོའི་འཚོ་བར་ཚོད་འཛིན་བྱས་ཏེ། སེ་ཏེ་ལ་ཁོའི་ཚབ་
ཏུ་ལས་ཀ་ལས་སུ་བཅུག སེ་ཏེ་ཐེངས་གང་མང་ཞིག་ལ་འབྲོ་རྩིས་བྱས་རུང་
འགོག་སྲུང་དམ་པའི་རྐྱེན་གྱིས་འགྲོ་མ་ཐུབ། སྐབས་དེར་ཁོའི་སེམས་སུ་ངས་
སྔོན་ལ་ཁོས་བཏོན་པའི་རེ་བ་དང་ལེན་བྱས་རྗེས་ཡང་བསྐྱར་ཐབས་བཀོད་
འཐེན་ཆོག་དེ་མིན་ཚེ་ང་ལ་སྒོར་གཅིག་ཀྱང་མེད་པས་ཕ་ཡུལ་པ་ཨར་ཙོ་ལ་
རུ་འགྲོ་མི་ཐུབ་པས་ཚོང་པར་ཁས་ལེན་བྱས།
ཉིན་གཉིས་པར་ཁ་ལོ་མུའུ་པའེ་ཁུ་ཡིས་སེ་ཏེ་ཚོང་ཁང་དུ་ཁྲིད་དེ། ཁོ་
ལ་ཚོང་ཟོག་ཚང་མ་ངོ་སྤྲོད་བྱས་པར་མ་ཟད། ལས་རོགས་པའི་ལྭ་བ་གྱོན་དུ་
བཅུག་པ་དང་ལག་པའི་ནང་དུ་སྐེ་དཀྲིས་དང་གདོང་ཁེབས་འཛིན་དུ་བཅུག་
སྟེ། སྒོའི་འགྲམ་དུ་ལངས་ནས“ཚོང་ཟོག་ཉོ་རུ་ཤོག”ཅེས་འུར་རྒྱག་ཏུ་བཅུག
སྐབས་དེར་སེ་ཏེ་ཡིས་ད་གཟོད་གསལ་པོར་རྟོགས་སོང་། ཁ་ལོ་མུའུ་པའེ་ཁུ་ནི་
ལོ་ན་རྒས་ཞིང་གཟུགས་བྱད་མི་མཛེས་པ་ཞིག་ཡིན་པས་གལ་ཏེ་ཁོས་དངོས་
སུ་མགྲོན་པོ་ལ་སྣེ་ལེན་བྱས་ན“མགྲོན་པོ་རྣམས་ཁོའི་ཚུགས་ཀར་སྐྲག་རྒྱུ་
རེད”ཅེས་ཁྱིམ་མཚེས་དང་ལམ་འགྲོ་བ་སོགས་ཀྱིས་ཁོ་ལ་དེ་ལྟར་བཤད། འོན་
ཀྱང་། སེ་ཏེ་ལོ་ན་གཞོན་ཞིང་གཟུགས་བྱད་མཛེས་པ་མ་ཟད། ད་དུང་བརྩི་
བཀུར་ཅན་ཞིག་ཡིན་པས་མི་རྣམས་ཀྱིས་དགའ་བསུ་ཐོབ། དེ་བས་ཁོ་རང་
གནས་འདིར་བཀག་སྟེ་མགྲོན་པོ་ལ་སྣེ་ལེན་བྱེད་དུ་བཅུག
ཁ་ལོ་མུའུ་པའེ་ཁུ་ཡི་ཚོང་ཁང་གི་མགྲོན་པོ་ཉིན་རེ་བཞིན་ཇེ་མང་དུ་
འགྲོ་བའི་སྣང་ཚུལ་ལ་དགའ་སྤྲོ་ཆེན་པོ་སྐྱེས་ནས་སེ་ཏེ་ལ་བཟུང་བའི་ལྟ་
སྟངས་དང་འཚོ་བའི་ཕྱོགས་ཀྱི་ཆ་རྐྱེན་ཡང་ཇེ་བཟང་ཇེ་ལེགས་སུ་བཏང༌།
འོན་ཀྱང་ཁོས་ཨ་ཕ་དྲན་དྲགས་པའི་རྐྱེན་གྱིས་སེམས་འགུལ་ཅུང་ཙམ་ཡང་
མ་ཐེབས།
ཉིན་ཞིག ཚོང་ཟོག་ཉོ་མཁན་ཧ་ཅང་མང་བས་ཞབས་ཞུ་བ་རྣམས་
ཚོང་ཟོག་བསྐྱལ་དུ་བུད་སོང་། དུས་དེར་ལྕམ་མོ་ཞིག་ཐོན་ཏེ་མོའི་དངོས་པོ་
བདམས་ཚར་རྗེས་ཚོང་བདག་ལ་སྒོར་འགའ་བྱིན་ནས་ཚོང་ཟོག་དེ་མོའི་ཁྱིམ་
དུ་བསྐྱལ་བའི་རེ་བ་ཞུས།
ཁ་ལོ་མའོ་པའེ་ཁུ་ཡིས“ལྕམ་མོ་ཁྱོད་ཀྱི་དངོས་པོ་དུས་ཚོད་ཕྱེད་ཀའི་རྗེས་
སུ་མ་གཏོགས་བསྐྱེལ་ཡོང་མི་ཐུབ་པས་ཅུང་ཙམ་སྒུག་རོགས། དེ་མིན་ཚེ་ཁྱོད་
ཀྱིས་ཕྱི་ནས་གླ་མི་ཞིག་ལ་འཁྱེར་ཡོང་དུ་བཅུག་ནའང་”ཆོག་ཟེར།
སྐབས་དེར་བུད་མེད་དེས་སྐད་གསང་མཐོན་པོས་“ཚོང་བདག་གིས་
མགྲོན་པོ་ལ་འདི་འདྲའི་སྐད་ཆ་ཞིག་བཤད་སྲོལ་གང་ན་ཡོད། ཡང་གཅིག་
བཤད་ན་ཚོང་བདག་གིས་མགྲོན་པོའི་རེ་བ་སྐོང་བ་དེ་ལུགས་དང་མཐུན་པ་
རེད”ཅེས་སྐད་ཅོར་བརྒྱབ་བྱུང་།
ཚོང་བདག་གིས་ཡང་བསྐྱར་མོ་ལ་་གུས་པར་འོས་པའི་ལྕམ་མོ་ལགས། ད་
ལྟ་ཚོང་ཁང་གི་གླ་བ་དག་དངོས་པོ་བསྐྱལ་དུ་བུད་སོང་། དེ་བས...”ཞེས་
བཤད་མ་ཐག་བུད་མེད་དེ་ཁོང་ཁྲོ་ཆེན་པོ་ལངས་ནས་བཤད་རྒྱུར། “ཡར་
ལངས་ཡོད་པའི་གསར་བུ་འདི་མི་མ་ཡིན་ནམ། ཁོ་ལ་ངའི་དངོས་པོ་བསྐྱལ་དུ་
ཆུགས”ཞེས་ཟེར།
ཁ་ལོ་མུའུ་པའེ་ཁུ་ཡིས་མི་ཆོག མི་ཆོག ཁོ་ནི་ངའི་མགྲོན་པོ་འགུག་བྱེད་
ཀྱི་རིན་པོ་ཆེ་ཡིན་པས་ཁོ་སྒོ་ཐེམ་འདི་ནས་ཁ་བྲལ་མི་རུང་”ཞེས་སྐད་བརྒྱབ་
པ་ན། བུད་མེད་དེས་ཁོ་ལ་ཁྱོད་ནི་དངོས་ནས་མི་སྡུག་ཐུག་ཅིག་རེད། གསར་
བུ་ཆུང་ཆུང་ང་དང་མཉམ་དུ་འགྲོ དེ་རིང་ཁྱོད་ཀྱིས་ཁེ་བཟང་ཆུང་ཆུང་ཞིག་
རེག་ཐུབ”ཅེས་བཤད་ཞོར་དུ། ཁུག་མ་སེ་ཏེ་ཡི་ལག་ཏུ་གཡུགས།
ཁ་ལོ་མུའུ་པའེ་ཁུ་ཡིས་ཀྱང་། སོང་ཞིག འོན་ཀྱང་མྱུར་དུ་ཕྱིར་ཤོག གལ་
སྲིད་ངས་ད་དུང་ཁས་ལེན་མ་བྱས་ཚེ་བདུད་མོ་འདིས་གྲོང་ཁྱེར་ཧྲིལ་པོར་
འུར་རྒྱག་ཁོ་ཐག་རེད”ཅེས་ཤབ་ཤུབ་ཅིག་ལབ་ཞོར་ཕྱིར་ནང་དུ་འཛུལ།
སེ་ཏེ་བུད་མེད་དེའི་རྗེས་སུ་འབྲངས་ནས་རྒྱས་སྤྲས་བྱས་ཡོད་པའི་ཁང་
པ་ཞིག་གི་མདུན་དུ་ཐོན་བྱུང་། ཁང་པ་དེའི་ནང་མཛེས་ཤིང་ཡིད་དུ་འོང་
བས་སེ་ཏེའི་མིག་དབང་ཅིག་ཅར་དུ་ཕྲོགས་སོང་། བུད་མེད་དེས་ཁོའི་ལག་གི་
ཁུག་མ་བླངས་རྗེས་ཁོ་ལ་སྒོར་འགའ་ཕྱིན་ནས་འགྲོ་རུ་བཅུག
སྐབས་དེར་གློ་བུར་དུ་མི་ཞིག་གིས་ཁོའི་མིང་ནས་བོས་བྱུང་བས་ཁོ་རང་
ཧ་ལས་ཏེ་ཕྱིར་འཁོར་ནས་བལྟས་པ་ན་མཐའ་འཁོར་དུ་བྲན་དང་གཡོག་པོས་
བསྐོར་ཡོད་པའི་མཛེས་མ་ཞིག་རེད། ཁོས་བུད་མེད་དེར་གུས་འདུད་བྱས་པ་
ན་བུད་མེད་དེས་བཤད་རྒྱུར། ངའི་གཅེས་ཕྲུག་སེ་ཏེ་ཁྱོད་པ་ཀི་ཏ་ནས་འཕྲད་
པའི་གེགས་དང་བར་ཆད་དེ་དག་ལ་དངོས་ནས་ཡིད་སྐྱོ་བ་ཞིག་རེད། འོན་
ཀྱང་། དེ་ནི་ལས་དབང་གི་བཀོད་སྒྲིག་རེད། ཁྱོད་ལོ་ཉི་ཤུ་མ་སོན་གོང་ཨ་ཕ་
དང་ཁ་བྲལ་བའི་རྐྱེན་གྱིས་དོན་དེ་དག་ལ་འཕྲད་པ་རེད།
རེད་ཡ། གཅེས་ཕྲུག གླིང་བུ་ཆུང་ཆུང་དེ་ད་རུང་ཡོད་དམ་ཞེས་དྲིས་པར།
སེ་ཏེ་ཡིས་མོ་ལ “ཡོད་ལགས། ཁྱོད་ནི་ང་ལ་གླིང་བུ་འདི་སྟེར་མཁན་གྱི་ལྷ་མོ་
བྱམས་སེམས་ཅན་དེ་ཨེ་ཡིན་”ཟེར།
དུས་དེར་ལྷ་མོས།“ང་ནི་ཁྱོད་ཀྱི་ཨ་མའི་གྲོགས་མོ་ཡིན། གལ་ཏེ་དང་ཐོག་
ཁྱོད་ཀྱི་ཨ་ཕས་ངའི་ཁ་ཏ་བསླབ་བྱ་དེ་སེམས་ལ་བཟུང་ཡོད་རྒྱུ་ན། ཁྱོད་ཀྱི་
ལས་དབང་ཡང་འདི་འདྲ་ཞིག་ཡིན་མི་སྲིད”ཟེར།
སྐབས་དེར་སེ་ཏེ་ཡིས་མོ་ལ་“རེད་ཡ། འོན་ཀྱང་འདིར་ཚང་མ་གཡོལ་
ཐབས་ཡོད་པ་མ་རེད། ཡིན་ཡང་བྱམས་སེམས་ཅན་གྱི་ལྷ་མོ་ཁྱོད་ཀྱིས་ང་ཨ་
ཕ་ཡོད་སར་ཁྲིད་རོགས། ངས་དེ་ནས་ཟླ་དྲུག་ལ་བསྒུགས་ན་ལོ་ཉི་ཤུའི་སྐྱེས་
སྐར་ལ་ཐོན་པ་རེད། ཁྱོད་ཀྱིས་ང་ལ་རོགས་རམ་ཞིག་བྱེད་རོགས”ཞེས་ཞུ་བ་
བྱས་པ་ན། ལྷ་མོ་དགོད་ཞོར་དུ་“ངའི་གཅེས་ཕྲུག་ལགས། དེ་ག་ལ་ཆོག ཁྱོད་ད་
ལྟ་ཨ་ཕ་དང་ཁ་བྲལ་ཡོད་པས་ངས་ཁྱོད་ལ་རྫུ་འཕྲུལ་ཀྱང་འདོན་མི་ཐུབ་པར་
མ་ཟད། ད་དུང་ཁྱོད་གདུག་རྩུབ་ཅན་གྱི་ཁ་པའོ་མུའུ་པའེ་ཁུ་ཡི་གམ་ནས་
ཀྱང་སྐྱོབ་མི་ཐུབ། ཁོ་ལ་ད་ལྟ་ཁྱོད་ཀྱི་དགྲ་བོ་བུད་མེད་ཅིག་གིས་སྲུང་སྐྱོབ་
བྱེད་བཞིན་ཡོད”ཟེར།
“དེ་ལྟར་བཤད་ན། ང་ལ་བུད་མེད་དགྲ་བོ་ཞིག་ཡོད་པ་ཨེ་རེད། ཁྱོད་ཀྱི་
ང་ལ་ཐབས་ཤིག་འཐེན་རོགས། ཡང་མིན་ན། ངས་གོང་མ་ལ་ཞུ་བ་བྱས་ན་ཅི་
འདྲ་རེད”ཅེས་དྲིས་པར། ལྷ་མོས་བསམ་བློ་ཞིག་བཏང་རྗེས་བཤད་རྒྱུར། “ཧ་
པེ་ཤ་ནི་མི་རིག་རྒོད་ཅིག་ཡིན། ཡིན་ནའང་ཡིད་ཕངས་པ་ཞིག་ལ་ཁོ་རང་
ཡང་མི་ཕལ་བ་ཞིག་ཡིན་པས་རང་ཉིད་ཀྱི་སྐུ་སྲུང་བ་ལ་ཡིད་ཆེས་ཆེན་པོ་
བྱེད། ཁ་ལོ་མུའུ་པའེ་ཁུ་ནི་གཡོ་སྒྱུ་དང་ཕྲ་མར་མཁས་པས། ཁོ་འདིར་ཐོན་མ་
ཐག་ཁོས་རང་གི་སྤུན་ཟླ་སྐུ་སྲུང་བ་དེར་ཁྱོད་ཀྱི་སྐྱོན་ཆ་མང་པོ་བཤད་ཡོད་
པ་ཁོ་ཐག་རེད། གལ་ཏེ། སྐུ་སྲུང་པས་སྐད་ཆ་དེ་དག་གོང་མར་ཡར་ཞུ་བྱས་
ཚེ་ཁྱོད་ཕོ་བྲང་དུ་སོང་རུང་། གོང་མས་ཁྱོད་ལ་ཡིད་ཆེས་མི་བྱེད་ཁོ་ཐག་ཡིན་
པས་ང་ཚོས་ཐབས་བཀོད་གཞན་ཞིག་འཐེན་ནས་གོང་མར་མཇལ་ཆོག”ཟེར།
སེ་ཏེ་ཡིད་ཕམ་ནས་བཤད་རྒྱུར། “ངོ་མ་ཐབས་སྡུག་རེད། འོ་ན་ང་ད་
དུང་ཕྱིར་ཁ་ལོ་མུའུ་པའེ་ཁུ་ཡི་མདུན་དུ་མི་འགྲོ་ཐབས་མེད་རེད། འོན་ཀྱང་།
བྱམས་ལྡན་གྱི་ལྷ་མོ་ཁྱོད་ཀྱིས་ང་ལ་རོགས་རམ་ཞིག་བྱེད་རོགས། ང་རང་ཆུང་
དུས་ནས་དྲག་རྩལ་འགྲན་པར་ཧ་ཅང་དགའ། ལྷག་པར་དུ་མདའ་གྲི་མདུང་
གསུམ་གྱི་དྲག་རྩལ་འགྲན་པར་དེ་བས་དགའ། ད་ལྟ་གྲོང་ཁྱེར་འདིའི་ཁྱིམ་
ཚང་ཕྱུག་པོའི་སྐྱེས་པ་རྣམས་ཀྱིས་གཟའ་འཁོར་རེར་དྲག་རྩལ་གྱི་སྦྱོང་བརྡར་
ཐེངས་གཅིག་བསྡུ་བ་རེད”ཟེར། འོན་ཀྱང་། འགྲན་བསྡུར་ལ་ཞུགས་མཁན་
ཚོས་ངེས་པར་དུ་སྤུས་ལེགས་པའི་ཁྲབ་རྨོག་གྱོན་དགོས་པས། ཚོང་རའི་ནང་
གི་གཡོག་པོ་རྣམས་འགྲན་བསྡུར་དེ་ལ་ཞུགས་མི་ཆོག་ཟེར། དེ་བས། ཁྱོད་ཀྱིས་
ང་ལ་རོགས་རམ་ཞིག་བྱས་ན་ཅི་འདྲ་རེད”ཟེར།
ལྷ་མོའི་ཁོ་ལ་“དེ་ལོས་ཆོག ཁྱོས་ཀྱིས་ཁྱོད་ཀྱི་ཕ་མེས་ཀྱི་སྙིང་སྟོབས་དེ་
ཤུལ་འཛིན་བྱེད་དགོས། རེད་ཡ། ཁྱོད་ཀྱིས་ཁང་པ་འདི་ཡོད་ས་སེམས་ལ་དམ་
པོར་བཟུང་། དེ་ལྟར་བྱས་ན་ཁྱོད་ལ་གནས་འདི་ནས་གཟའ་འཁོར་རེར་རྟ་
གཅིག་དང་ཞབས་ཞུ་བ་གཉིས། ད་དུང་མཚོན་ཆ་དང་ཁྲབ་རྨོག གདོང་ལ་
ཚེ་བྱུགས་པའི་སྨན་ཆུ་བཅས་ཐོབ་ཐུབ། ཁྱོད་ཀྱིས་སྨན་ཆུ་དེ་གདོང་ལ་བྱུགས
མི་གཞན་གྱིས་ཁྱོད་ཉིད་ངོས་མི་ཟིན། སེ་ཏེ་་ད་བདེ་མོ་བྱོས། ངེས་པར་དུ་རྒྱུན་
འཁྱོངས་བྱོས་དང་མི་ཞིག་ཡིན་ན་ཤེས་རབ་དང་ཀུན་སྤྱོད་གཙང་མ་ཞིག་
དགོས། ཁྱོད་ཀྱི་བྱ་བ་ལམ་འགྲོ་ཡོང་བར་སྨོན།”ཞེས་བཤད།
སེ་ཏེ་ཡིས་བཀའ་དྲིན་དང་བརྩི་བཀུར་གྱི་སེམས་ཁམས་ཤིག་གིས་ལྷ་མོ་
ལ་གྱེས་ཕྱག་ཕུལ་རྗེས་ཁང་པ་དང་སྲང་ལམ་རྣམས་སེམས་ལ་དམ་པོར་བཟུང་
ནས་ཚོང་རའི་ཕྱོགས་སུ་སོང༌།

སེ་ཏེའི་ལས་དབང་། (སྨད་ཆ།)

པེ་ལེན་ཧོ་ཧྥུས་བརྩམས། གཡུང་དྲུང་གིས་བསྒྱུར།
སེ་ཏེ་ཁྲོམ་ར་ལ་སོང་བ་ན། ཚོང་ཁང་གི་སྒོ་མདུན་ན་ཟང་ཟིང་ལང་ལོང་
བྱེད་བཞིན་འདུག བྱིས་པ་ཚོས་ཚོང་པ་དེར་སྐོར་བ་བྱེད་བཞིན་འཕྱ་དགོད་
དང་བུད་མེད་ཚོས་དེ་ལས་ཀྱང་ཧབ་ཆ་དིར་དིར་སྒྲོག ཁ་ལའོ་མུའུ་པའེ་ཁེ་
ཡིས་ལག་པ་གཅིག་གིས་སྐེ་དཀྲིས་དང་ལག་པ་གཅིག་གིས་སེང་རས་བཟུང་ཏེ་
སྒོ་མདུན་དུ་ལངས་ཡོད་ལ། ཚུགས་ཀ་ཧ་ཅང་སྐྱུགས་བྲོ་བར་འདུག མ་གཞི་
གནས་འདིར་དོན་དག་ཆུང་ཆུང་ཞིག་བྱུང་ཟིན་པ་རེད། སེ་ཏེ་ཚོང་ཁང་དང་
ཁ་བྲལ་རྗེས། ཁ་ལའོ་མུའུ་པའེ་ཁེ་ཡིས་ཁོང་གི་ཚབ་བྱས་ཏེ་སྐད་གསང་མཐོན་
པོས་ཚོང་རྫས་ངོ་སྤྲོད་བྱེད་ཀྱིན་འདུག ཡིན་ནའང་མི་གཅིག་གིས་ཀྱང་བཞིན་
མི་སྡུག་པའི་རྒད་པོ་དེའི་ལག་ནས་ཚོང་རྫས་ཅི་ཡང་ཉོ་མི་འདོད། སྐབས་དེར།
ལམ་འགྲམ་ནས་སྐྱེས་པ་གཉིས་ཀྱིས་རང་གི་ཆུང་མར་ལེགས་སྐྱེས་ཉོ་བསམ་ཏེ་
ཚུར་ཡོང་། ཁོང་གཉིས་ཐེངས་འགར་སྲང་ལ་ཉུལ་ནའང་བསམ་ཐོག་ཏུ་ཡོང་
བའི་ལེགས་སྐྱེས་ཤིག་མ་རྙེད་པས་ད་གཟོད་འདིར་བསླེབས་པ་རེད།
ཁ་ལའོ་མུའུ་པའེ་ཁེ་ཡིས་སྐྱེས་པ་དེ་གཉིས་ཚུར་ཡོང་བ་མཐོང་རྗེས། “སྐུ་
ཞབས་གཉིས་ལགས། འདིར་ཕེབས་དང་། ཁྱེད་རྣམ་པ་གཉིས་ལ་ཅི་ཞིག་མཁོ་
ན་འདི་ན་ཡོད། མཛེས་པའི་སེང་རས་དང་སྐེ་དཀྲིས་བཙོང་རྒྱུ་ཡོད།”ཅེས་སྐད་
གསང་མཐོན་པོས་བཤད།
“སེམས་བཟང་ཅན་རྒད་པོ་ཞིག”ཅེས་སྐྱེས་པ་དེ་གཉིས་ཀྱིས་དེ་ལྟར་ཟེར་
ཞོར་དུ་འགྲོ་མཚམས་བཞག “ཁྱེད་ཀྱིས་ཚོང་རྫས་བཟང་མོད་ཀྱང་། ང་ཚོའི་
ཆུང་མས་ངེད་གཉིས་ལ་ཡིད་དུ་འོང་བའི་སེ་ཏེའི་ལག་ནས་སེང་རས་ཉོས་
ཟེར། ད་ལྟ་ཡུན་རིང་པོ་ཞིག་ལ་བཙལ་ཡང་ཁོ་རང་མ་རྙེད་པས་ཁྱེད་ཀྱིས་
ངེད་གཉིས་ལ་བཤད་ན་ཨེ་ཆོག ཐེངས་རྗེས་མར་ཁྱེད་ཀྱི་ཚོང་རྫས་ཉོ་ངེས་
ཡིན།”ཞེས་བཤད།
“ཨོ། གནམ་རྒན་མ། ཁྱེད་རྣམ་པ་གཉིས་ཀྱིས་སེ་ཏེའི་ལག་ནས་སེང་རས་
ཉོ་འདོད་པ་ཡིན་ནམ། མྱུར་དུ་ནང་ལ་ཕེབས་དང་། འདི་ནི་ཁྱེད་གཉིས་ཀྱིས་
འཚོལ་བཞིན་པའི་ཚོང་ཁང་དེ་ཡིན།”ཞེས་ལན་བཏབ།
མི་དེ་གཉིས་ཀྱིས་ཁ་ལའོ་མུའུ་པའེ་ཁེ་ཡི་རིད་ཅིང་སྐམ་པའི་གཟུགས་པོ་
ཆུང་ཆུང་དེ་མཐོང་རྗེས་རང་དབང་མེད་པར་གད་མོ་ཤོར། སྐྱེས་པ་གཅིག་
གིས་ཁ་ལའོ་མུའུ་ཡིས་ཀུ་རེ་རྩེ་བཞིན་ཡོད་པར་འདོད་ནས་གཤེ་གཤེ་ནན་མོ་
བཏང་། ཁ་ལའོ་མུའུ་པའེ་ཁེ་ཡང་ཁོང་ཁྲོ་ཆེན་པོ་ལངས་ནས་གཡས་གཡོན་
ཀྱི་ཁྱིམ་མཚེས་དང་ཚོང་གྲོགས་རྣམས་བོས་ནས་བདེན་དཔང་བྱེད་དུ་བཅུག་
མོད། འོན་ཀྱང་མི་དེ་ཚོས་ཉེ་ལམ་ཁོ་རྒྱུ་ཐོག་ལ་རྒྱག་བཞིན་ཡོད་པར་ཕྲག་
དོག་སྐྱེས་ནས་གཅིག་གིས་ཀྱང་བདེན་དཔང་མ་བྱས་པར་མི་ཤེས་ཁུལ་བྱས།
སྐབས་དེར། སྐྱེས་པ་དེ་གཉིས་སྔར་ལས་ཞེ་སྡང་དྲག་པོ་ལངས་ཏེ་་རྫུན་རྐྱལ་
འདི་ལྟ་བུ་ལ་སློབ་གསོ་གཏོང་བ་ལས་ཁུ་ཚུར་གཞུས་ན་དགའ”ཞེས་སྐད་
གདངས་མཐོན་པོས་བཤད་ཞོར་ཁ་ལའོ་མུའུ་པའེ་ཁེ་ཡི་སྨྲ་ར་དང་དཔུང་བ་
ནས་བཟུང་ཏེ་ཤུགས་ཀྱིས་ཕུད་རྒྱག་བྱས་པས་ཁ་ལའོ་མུའུ་པའེ་ཁེ་དེ་མ་ཉིད་
དུ་ཐང་ལ་འགྱེལ།
ཁོང་གི་ཚོང་གྲོགས་སེ་ཏེས་སྐེ་བསྲིངས་ནས་བལྟས་རྗེས། སེམས་ལ་སུ་
ཞིག་ལ་འདི་འདྲའི་སྤོབས་པ་ཡོད་དམ། ཁོང་གི་སྦྱིན་བདག་ཀྱང་ས་ལ་བསྒྱེལ་
འདུག་བསམས། དུས་དེར། རང་གི་མདུན་ན་གཟུགས་གཞི་ཆེ་ཞིང་སྟོབས་
ཤུགས་རྒྱས་པ། དཔའ་སྟོབས་ཀུན་ནས་འཛོམས་པའི་སྐྱེས་པ་ཞིག་ལངས་ཡོད་
པ་མཐོང་རྗེས། སྐྲག་ནས་ཉེ་སར་བཏུད་མ་ཕོད། ཁ་ལའོ་མུའུ་པའེ་ཁེ་ཡིས་སྲོག་
སྐྱོབ་ཀྱི་དཔའ་བོ་ཞིག་མཐོང་བ་ཇི་བཞིན་ད་ཁྱོད་གཉིས་ཀྱིས་ཅི་ཞིག་བྱེད་ན་
འདོད། ཁོ་ནི་ཡིད་དུ་འོང་བའི་སེ་ཏེ་རེད། ཚོང་ཁང་འདིའི་ཞབས་ཞུ་བ་ཡིན།”
ཞེས་ངུ་སྐད་དང་བཅས་ཏེ་བཤད་པ་ན་མཐའ་འཁོར་ཀྱི་མི་ཚང་མས་ཧབ་ཆ་
བྱས། ཁ་ལའོ་མུའུ་པའེ་ཁེ་ལ་ཉེས་མེད་རྡུང་རྡེག་ཐེབས་པས། ངོ་ཚ་དང་བཅས་
ཏེ་ཡར་ལངས་ནས་འཐེང་བའི་འགྲོས་ཀྱིས་ཁོང་གི་ཚོང་གྲོགས་དང་མཉམ་དུ་
མི་ཚོགས་ལས་ཕྱིར་བུད།
“ཁྱོད་ཡོང་བ་འགྲིག་སོང་། ངས་ཁྱོད་ཀྱི་དྲིན་ཇི་ལྟར་གཞལ།” ཁ་ལའོ་མུའུ་
པའེ་ཁེ་ཡིས་སེ་ཏེ་ལ་དེ་ལྟར་བཤད།
སྐྱེས་པ་དེ་གཉིས་ཀྱིས་ཁ་ལའོ་མུའུ་པའེ་ཁེ་ལ་རྡུང་བཞིན་ཡོད་དུས་སེ་
ཏེས་ཁོ་ལ་སྙིང་རྗེ་སྐྱེས་པ་མ་ཟད། འགྱོད་པ་ཡང་ཅུང་ཙམ་སྐྱེས། རྒྱུ་མཚན་མི་
ངན་དེ་ཁོའི་མིག་ནང་གི་ཚེར་མ་ལྟ་བུར་གྱུར་ཡོད། ཁོང་གིས་ད་ཐེངས་ཀྱི་གོ་
སྐབས་འདི་བེད་སྤྱད་ནས་ཚོང་བདག་གི་སེམས་ཁམས་སྐྱིད་པའི་དུས་ཤིག་
བཙལ་ཏེ། ཁོ་ལ་གཟའ་འཁོར་རེའི་ནང་མཚན་མོ་གཅིག་ལ་གནང་བ་བྱིན་ཏེ་
བྱ་བ་གཞན་ཡང་སྒྲུབ་ཆོག་པའི་བསམ་ཚུལ་འདོན་དགོས་བསམས། རྗེས་སུ་
ཁ་ལའོ་མུའུ་པའེ་ཁེ་ཡིས་ཁས་བླངས། ཁོང་གིས་སའེ་ཏེའི་ལག་ན་དངུལ་སྐར་
གང་ཡང་མེད་པས་འགྲོ་མི་སྲིད་འདོད།
ཅུང་མ་འགོར་བར། སེ་ཏེའི་ཕུགས་བསམ་མངོན་འགྱུར་བྱུང་ལ། ཐེངས་
རྗེས་མའི་གཟའ་འཁོར་གསུམ་གྱི་ཉིན་དེར་གྲོང་ཁྱེར་ནང་གི་འབྱོར་ལྡན་
སྐུ་སྲས་དག་ཐང་ཆེན་ལ་འཛོམས་ནས་དྲག་རྩལ་འགྲན་དགོས། “ངས་རང་
དབང་གིས་དགོང་མོ་དེའི་དུས་ཚོད་བེད་སྤྱོད་བྱེད་ན་འདོད”ཅེས་ཁ་ལའོ་
མུའུ་ལ་བཤད། ཚོང་པས་ཀྱང་ཁས་བླངས། དེ་ནས་ཁོ་རང་ལྷ་མོའི་སྡོད་གནས་
སུ་སོང་། ཁོས་ལྷ་མོས་བསྐྱལ་ཡོང་བའི་སྨན་ཆུ་དེ་གདོང་ལ་བསྐུས་ཏེ་མེ་ལོང་
དུ་བལྟས་པ་ན་རང་ཉིད་ཀྱང་ངོ་མི་ཤེས་པར་སྣང་། ཁོང་གི་གདོང་ཉི་མས་
བསྲེགས་པ་ཅི་བཞིན་ནག་པོར་གྱུར་ཡོད་ལ། སྨྲ་ར་ཡང་མཐུག་པོ་ཞིག་སྐྱེས་
ཡོད་པས། བལྟས་ཚོད་ཀྱིས་ད་ལྟའི་ལོ་ཚོད་ལས་ལོ་བཅུའི་ཆེ་བ་འདྲ། དེ་རྗེས།
ཁོས་ལྷ་མོས་གནང་བའི་ལྭ་བ་གྱོན་ཏེ་སྒོར་བུད། ཕྱི་སྒོ་རུ་འགྲོ་བའི་མཚམས་
དེར། གཡོག་པོ་རྒྱུག་ཡོང་ནས་ཁོ་ལ་དར་རས་ཡུག་གཅིག་བྱིན། “འདི་ལྷ་མོས་
ཁྱོད་ལ་གནང་བ་ཡིན།”ཞེས་བཤད། དར་རས་དེ་ལ་བརྟེན་ནས་རང་གི་གདོང་
ཕྱིས་ཚེ། གདོང་གི་སྨྲ་ར་དང་ཁ་དོག་མྱུར་བ་མྱུར་དུ་མེད་པར་གྱུར་འགྲོ།
ཁང་པའི་ཕྱི་རོལ་གྱི་ར་སྐོར་ནང་དུ་ཤ་ཤེད་རྒྱས་པའི་རྟ་མཆོག་གསུམ་གྲ་
སྒྲིག་བྱས་ཡོད། སེ་ཏེ་དེའི་ནང་ནས་ཆེས་ཡག་ཤོས་དེ་ལ་ཞོན་པ་དང་།གཞན་
གཉིས་ཀར་གཡོག་པོར་ཞོན་དུ་བཅུག་ནས་དགའ་དགའ་སྤྲོ་སྤྲོའི་ངང་དྲག་
རྩལ་འགྲན་རར་བྱ་འཕུར་བ་ལྟར་བརྒྱུགས། ཁོའི་ལྭ་བ་མཛེས་ཤིང་ཡིད་དུ་
འོང་ལ་མཚོན་ཆ་རྣོ་ཞིང་ཟིལ་ཤུགས་ཆེ་བས་ཚང་མའི་མིག་དབང་ཅིག་ཅར་
དུ་ཕྲོགས། ད་ཐེངས་ཚོགས་འདུ་གཟབ་རྒྱས་ཤིག་ཚོགས་ཡོད་པས། པ་ཀི་ཏའི་
གྲོང་ཁྱེར་ནང་གི་ཤེས་ཡོན་དང་དཔའ་སྟོབས་གཉིས་ལྡན་གྱི་གསར་བུ་རྣམས་
དྲག་རྩལ་འགྲན་རར་ཐོན་ཡོད་པར་མ་ཟད། རྒྱལ་པོའི་ཕུ་ནུ་རྣམས་ཀྱང་
འདིར་བསླེབས་ཡོད། སེ་ཏེ་འགྲན་རར་ཐོན་དུས། མི་ཚང་མས་ཁོ་ངོ་ཤེས་ཀྱིན་
མེད། བློན་ཆེན་གྱི་བུ་ཡིས་གྲོགས་པོ་འགའ་ཁྲིད་དེ་རྟ་ལ་ཞོན་ནས་སའེ་ཏེའི་
ཕྱོགས་སུ་བརྒྱུགས་ཡོང༌། ཁོ་ཚོས་སེ་ཏེའི་མིང་དང་ས་གནས་སོགས་དྲིས་པ་
ན། སེ་ཏེས “ངའི་མིང་ལ་ཨར་མན་སུའུ་འེར་ཟེར་ཞིང་། ཁེ་རོ་གྲོང་ཁྱེར་གྱི་
མི་ཡིན། ད་ལྟ་ས་ཆ་གཞན་ལ་ལྗོངས་རྒྱུ་རུ་འགྲོ་བཞིན་པའི་ལམ་བར་དུ་པ་
ཀི་ཏའི་གྲོང་ཁྱེར་གྱི་འབྱོར་ལྡན་སྐུ་དྲག་དང་ན་གཞོན་རྣམས་དྲག་རྩལ་ལ་
མཁས་ཤིང་དཔའ་མཛངས་ལྡན་པའི་གནས་ཚུལ་ཐོས། གོ་སྐབས་འདི་དམ་
འཛིན་བྱེད་ཆེད་དངོས་སུ་འདིར་ཡོང་བ་ཡིན།”ཞེས་བཤད། གནས་ཚུལ་རྒྱུས་
ལོན་བྱས་རྗེས་ཁོ་ཚོས་སའེ་ཏེ་འགྲན་བསྡུར་ནང་ཞུགས་སུ་བཅུག
སེ་ཏེའི་ཕྱིའི་ཆ་ལུགས་ཀྱིས་ཚང་མ་ཧ་ལས་སུ་བཅུག ཁོང་གི་སྤྱང་གྲུང་
འཛོམས་པའི་རྣམ་རིག་དང་བདེ་ལྕག་འཁྱུག་པའི་རྩལ་ལ་སྔར་ལས་ལྷག་པའི་
དགའ་བསུ་ཐོབ། འགྲན་བསྡུར་ཚར་མ་ཐག ཁོ་ནི་ཚང་མས་ཁས་ལེན་པའི་
དཔའ་བོར་གྱུར། སྔོན་ལ་ཁོང་གི་ཕྱོགས་ཡིན་པའི་རྒྱལ་པོའི་ནུ་བོ་དང་བློན་
ཆེན་གྱི་བུ་གཉིས་ཀྱིས་ཀྱང་ད་ལྟ་སེ་ཏེ་ལ་དྲག་རྩལ་འགྲན་འདོད་པའི་རེ་བ་
ཞུས། རྒྱལ་པོའི་ནུ་བོ་ཨ་ལེ་ཡིས་སེ་ཏེ་ལ་འགྲན་ནས་ཕམ་སོང་། བློན་ཆེན་གྱི་
བུ་དང་ཁོང་གཉིས་ཕར་འཐབ་ཚུར་འཐབ་ཡུན་རིང་ཞིག་ལ་བྱས་ཀྱང་རྒྱལ་
ཕམ་ཐག་མ་ཆོད་པས་ཐེངས་རྗེས་མར་ཡང་བསྐྱར་འགྲན་རྒྱུ་ཐག་བཅད།
འགྲན་བསྡུར་བྱས་རྗེས་ཀྱི་ཉིན་གཉིས་པར། པ་ཀི་ཏའི་གྲོང་ཁྱེར་ཀྱི་མི་
ཚང་མས་མཛེས་པའི་དཔལ་གྱིས་ཕྱུག་པ། སྤྱང་གྲུང་དང་བློ་སྤོབས་འཛོམས་
པའི་རྒྱུས་མེད་ཀྱི་མི་དེ་ལབ་གླེང་བྱེད་ཀྱིན་ཡོད་པ་མ་ཟད། སེ་ཏེ་ཁོ་རང་གི་གླ་
རྒྱག་སའི་ཚོང་ཁང་དུའང་གླེང་གིན་ཡོད། ཐེངས་གཉིས་པའི་འགྲན་བསྡུར་གྱི་
ཉིན་མོ་བསླེབ་ལ་ཉེ་བས། ལྷ་མོས་ཡང་བསྐྱར་སེ་ཏེ་ལ་མཛེས་པའི་ལྭ་བ་དང་
སྤུས་ལེགས་པའི་མཚོན་ཆ་གནང་། ད་ཐེངས་རྒྱལ་པོ་ཡང་སྐུ་དངོས་སུ་དྲག་
རྩལ་འགྲན་རར་ལྟད་མོ་ཕེབས་ཡོད། འགྲན་བསྡུར་མཇུག་རྫོགས་རྗེས། རྒྱལ་
པོས་བརྩེ་སེམས་འཁོལ་བའི་ངང་ནས་རྒྱུས་མེད་ཀྱི་ན་གཞོན་དེར་བསྔགས་
བརྗོད་མཛད་ཅིང་། སྐུ་དངོས་སུ་གསེར་ལས་བཟོས་པའི་དྲན་རྟེན་སྐེ་རྒྱན་
ཞིག་གསེར་གྱི་སྐེ་རྒྱན་ནང་དུ་བརྒྱུས་ནས་སེ་ཏེ་ལ་གནང་།
མིག་རྡེབ་དབང་ཙམ་གྱིས་ཟླ་བ་བཞི་འགོར་སོང་། སེ་ཏེའི་བློ་རིག་དང་
སྤོབས་པར་པ་ཀི་ཏའི་མི་དམངས་གིས་བསྟོད་བསྔགས་ཐོབ། ཉིན་ཞིག་གི་
མཚན་མོར། ཁོ་རང་དྲག་རྩལ་འགྲན་ར་ནས་ཕྱིར་ལོག་པའི་སྐབས་སུ་གློ་བུར་
དུ་ཆ་རྒྱུས་ཡོད་པའི་སྐད་ཆ་ཞིག་རྣ་བར་ཐོས། མ་གཞིར། ཁོང་གི་མདུན་ཕྱོགས་
ན་སྐྱེས་པ་བཞི་ལྷག་ཙམ་གྱིས་ཤབ་ཤུབ་ངང་དོན་དག་ཅིག་གྲོས་བྱེད་བཞིན་
ཡོད་པ་འདྲ། སེ་ཏེ་དལ་བུས་སྔོན་ལ་སོང་ནས་མཉན་པ་ན། ཁོ་ཚོས་དོན་དག་
ངན་པ་ཞིག་སྒྲུབ་རྒྱུའི་སྐོར་ལ་གྲོས་བྱེད་བཞིན་པ་ཐོས། དང་ཐོག་ཁོ་རང་
གནས་འདི་ནས་ཁ་བྲལ་ན་བསམས་མོད། ཡིན་ནའང་དོན་དག་ངན་པ་འདི་
འབྱུང་བར་བཀག་འགོག་བྱེད་དགོས་བསམས་ནས་ཁ་རོག་གེར་རྗེས་དེད་
ནས་ཁོ་ཚོས་ཅི་ཞིག་ལ་གྲོས་བྱེད་བཞིན་པར་ལྐོག་ཉན་བྱས།
མི་ཞིག་གིས“སྒོ་སྲུང་བ་དེས་ཡང་དང་བསྐྱར་དུ་དོ་དགོང་རྒྱལ་པོ་དང་
བློན་ཆེན་གཉིས་ཁྲོམ་རའི་གཡས་ཕྱོགས་ཀྱི་སྲང་ལམ་འདི་བརྒྱུད་ནས་འགྲོ་རྒྱུ་
རེད”ཅེས་བཤད།
དེ་ནས་མི་ཁ་པས་་དེ་ཡིན་ན་འགྲིག་སོང་། ང་བློན་ཆེན་ལ་མི་སྐྲག ཁོང་
དགུང་ལོ་བགྲེས་བས་དྲག་རྩལ་ཡང་ཆེན་པོ་མི་འདུག འོན་ཀྱང་། རྒྱལ་པོ་
གྲི་རྩལ་ལ་མཁས་པས་ངས་ཁོ་ལ་འཐབ་ན་གདེང་ཚོད་ཆེན་པོ་མི་འདུག
ཡང་གཅིག་བཤད་ན། ཁོང་གི་རྗེས་ན་སྐུ་སྲུང་བ་བཅུ་ལྷག་ལྐོག་འདེད་བྱས་
ཡོད”ཟེར།
ཡང་མི་གཞན་པ་ཞིག་གིས་དཔེ་མི་སྲིད། མཚན་མོ་ལྐོག་ཞིབ་བྱེད་དུས་
བློན་ཆེན་དང་སྐུ་སྲུང་དཔོན་མ་གཏོགས་མི་གཞན་གཅིག་ཀྱང་རྗེས་སུ་མི་
འཁྲིད། དེའི་ཕྱིར་དོ་དགོང་ཁོ་ང་ཚོས་ལག་ཏུ་མི་ལྷུང་ཐབས་མེད་ཡིན། འོན་
ཀྱང་ང་ཚོས་ཁོ་ལ་གནོད་པ་བྱེད་མི་ཉན།”ཟེར།
“ང་ཚོས་ཁོང་གི་སྐེ་ལ་ཐག་ཞགས་འཕངས་ནས་གསོན་པོར་འཛིན་
དགོས། རྒྱུ་མཚན་ནི་ཁོང་བསད་ཚེ་བེམ་པོ་ཞིག་ལ་བླུ་རིན་ཉུང་ངུ་ཞིག་ལས་
མེད།”ཅེས་མི་ཀ་པས་ཡང་བཤད།
“དེས་ན་ང་ཚོ་ནམ་གུང་ཆུ་ཚོད་གཅིག་ལ་མ་ཐོན་གོང་ངོ་ཐུག”ཅེས་
བཤད་རྗེས་རང་རང་སར་བུད་སོང་།
སེ་ཏེས་ལྐོག་གཡོ་ངན་ཇུས་དེ་ཐོས་རྗེས་སྐྲག་སྣང་ཆེན་པོ་སྐྱེས། ཁོ་ལམ་
སེང་ཕོ་བྲང་ལ་སོང་ནས་རྒྱལ་པོར་ཡར་ཞུ་བྱས་ནས་དོགས་ཟོན་བྱེད་དགོས་
ཚུལ་བཤད་དགོས་བསམ་མོད། གློ་བུར་དུ་ལྷ་མོས་ཁོ་ལ་བཤད་པའི་སྐད་ཆ་
སེམས་ལ་དྲན་པས་འགྲོ་མཚམས་བཞག་སྟེ། རང་གི་རྣོ་ངར་ཅན་གྱི་རལ་གྲི་ལ་
བརྟེན་ནས་ཇག་པའི་ལག་ནས་རྒྱལ་པོ་སྐྱོབ་དགོས་བསམས།
ཉིན་དེར། སེ་ཏེ་ཕྱིར་ཁ་ལའོ་མུའུ་པའེ་ཁེའི་ཚོང་ཁང་དུ་མ་སོང་བར། ཁོ་
རང་དབྱི་སི་ལན་ཆོས་ཁང་གི་རྡོ་ཐེམ་ཞིག་གི་སྟེང་དུ་ས་རུབ་རག་བར་དུ་ཙོག་
ནས་བསྡད། ས་རུབ་རྗེས་ཁོ་འཇབ་ནས་ཇག་པ་ཚོ་ངོ་ཐུག་སའི་སྲང་ལམ་དེར་
སོང་སྟེ་ཁང་པ་ཞིག་གི་ལྟག་རྒྱབ་ཏུ་ཡིབ་ནས་བསྡད། དུས་ཚོད་གཅིག་ལྷག་གི་
རྗེས་སུ་ཇག་པ་ཚོ་གནས་དེར་ཐོན། གྲོས་ཅུང་ཙམ་བྱས་རྗེས་ཇག་པ་གསུམ་སེ་
ཏེ་དང་ཐག་མི་རིང་བའི་ས་ནས་སྦས་སྐུང་བྱས། ཇག་པ་གཅིག་སྲང་ལམ་ནས་
ཡར་འགྲོ་མར་འགྲོ་བྱེད་བཞིན་ཡོད།
ཕལ་ཆེར་དུས་ཚོད་ཕྱེད་ཀ་ཙམ་འགོར་བའི་རྗེས་སུ། ཁྲོམ་རའི་ཕྱོགས་ནས་
གོམ་སྒྲ་གསལ་ལ་མི་གསལ་བ་ཞིག་གྲགས་ཡོང་། གོམ་སྒྲ་དེ་ཐག་ཇེ་ཉེ་ནས་ཇེ་
ཉེར་གྱུར་པ་དང་། སྐབས་དེར། ཐལ་མོ་རྡེབ་པའི་སྒྲ་ཞིག་གྲགས་མ་ཐག ཇག་
པ་དེ་ཚོ་སྨག་ཧ་ཅང་ནག་པའི་གནས་ཤིག་ནས་ཕྱི་ལ་མཆོངས། འཇབ་རྒོལ་
བྱེད་མཁན་དེ་ཚོའི་ལག་ན་ཡང་མཚོན་ཆ་ཐོགས་ཡོད་ཁོ་ཐག་རེད། རྒྱུ་མཚན་
ནི་གྲི་མདུང་གི་སྒྲ་ཐོས་ཐུབ།
སེ་ཏེས་ལམ་ལམ་སེང་གྲི་དཔའ་དམ་རྣོ་ངར་ཅན་ཕྱུངས་ནས་སྐད་ཆེན་
པོས་་རླབས་ཆེ་བའི་ཧྭ་ལུང་གི་དགྲ་བོ་རྩ་མེད་དུ་གཏོང་”ཟེར་ཞོར་ཏུ་དགྲ་
བོའི་སྟེང་ལ་མཆོངས། གྲི་གཡུགས་ཐེངས་གཅིག་གིས་མི་གཅིག་ས་ལ་བསྒྱེལ་
རྗེས་ཡང་གཞན་པ་གཉིས་ཀྱི་སྟེང་ལ་མཆོངས། ཇག་པ་དེ་གཉིས་ཀྱིས་ཞགས་
པ་འཕངས་ནས་མི་གཅིག་བཟུང་། སེ་ཏེས་ལམ་སེང་གྲི་ཕྱུངས་ནས་ཐག་པའི་
སྟེང་ལ་བརྒྱབ་མོད་སྟབས་མ་ལེགས་པར་རྣོ་ངར་ཅན་གྱི་གྲི་དེས་ཇག་པའི་
དཔུང་བ་བཅད་པས། ཇག་པ་དེ་ངུ་སྐད་ཆེན་མོ་དང་བཅས་ཏེ་ས་ལ་འགྱེལ།
དེ་ནས་ཇག་པ་གསུམ་པ་དང་འཐབ་སྐབས་ཇག་པ་གཞན་པ་ཞིག་གིས་ཀྱང་
གྲི་ཁ་སའེ་ཏེ་ལ་གཏད་ནས་ཡོང་། དེ་དུས་ཞགས་པས་བཟུང་བའི་མི་དེས་ཀྱང་
དྲག་པོ་མ་བྱས་ན་དགྲ་ལག་ནས་ཐར་མི་ཐུབ་བསམས་ནས་གྲི་བཟུང་སྟེ་ཇག་
པའི་སྙིང་མགོར་བསྣུན། མཐའ་མར། ཤུལ་ཏུ་ལུས་པའི་ཇག་པ་གཅིག་པོ་དེས་
གནས་ཚུལ་མི་ལེགས་པ་ཤེས་ནས་ལག་གི་མཚོན་ཆ་བསྐྱུར་ཏེ་ཁ་ཕྱིར་འཁོར་
མེད་པར་བྲོས་སོང་།
སེ་ཏེས་རང་གིས་སུ་ཞིག་བསྐྱབས་པ་གསལ་པོར་རྟོགས། སྐབས་དེར། མི་
གཉིས་ཡོད་པའི་ནང་གི་གཟུགས་རིང་པོ་དེ་སེ་ཏེའི་མདུན་ལ་ཡོང་། “ཁྱོད་
ཀྱིས་ང་ཇི་ལྟར་ངོ་ཤེས་པ་ཡིན། ཁོ་ཚོས་ང་ལ་འཇབ་རྒོལ་བྱེད་རྒྱུ་ཡིན་པ་ཁྱོད་
ཀྱིས་སྔོན་ནས་ཤེས་ཡོད་དམ”ཞེས་ཁོ་ལ་དྲིས།
སེ་ཏེས་དོན་དག་གི་མགོ་རྔ་མ་འཆོལ་བར་མི་དེར་བཤད་པས། “ཁྱེད་ལ་
བཀའ་དྲིན་ཞུ། མཛུབ་དཀྲིས་འདི་ཁྱེད་ལ་གནང་བ་ཡིན། སང་ཉིན་ངའི་ཕོ་
བྲང་ལ་ཤོག བློན་ཆེན། ད་མྱུར་བར་འགྲོའདི་ནས་ཡུན་རིང་པོ་འདུག་མི་ཉན།
ང་ཚོ་ཡང་བསྐྱར་མཇལ་ཡོང”ཞེས་ཧྭ་ལུང་གིས་སའེ་ཏེ་དང་བློན་ཆེན་ལ་དེ་
ལྟར་བཤད།
ཁོས་དེ་ལྟར་བཤད་རྗེས་བློན་ཆེན་ཁྲིད་ནས་འགྲོ་འགོ་བརྩམས། བློན་ཆེན་
དེས་རྒྱལ་པོར་ཅུང་ཙམ་སྒུག་ཏུ་བཅུག་རྗེས་ཁ་ཕྱིར་འཁོར་ནས་སེ་ཏེ་ལ་ལྗིད་
ཏིག་ཏིག་གི་དངུལ་ཁུག་ཅིག་བྱིན། “འདིར་ཁྱེད་ཀྱིས་ལོངས་དང་། ཕྱིན་ཆད་
ངས་རོགས་བྱེད་དགོས་ས་ཡོད་ཚེ་ང་བཙལ་ཏུ་ཤོག”ཅེས་བཤད།
སེ་ཏེ་དགའ་སྤྲོ་ཆེན་པོ་སྐྱེས་ཏེ་ཕྱིར་ཡུལ་ལ་ལོག འོན་ཀྱང་ཡུལ་ལ་ཐོན་
རྗེས་ཡང་ཡི་མུག་པའི་བྱ་བ་ཞིག་ལ་ཐུག རྒྱུ་མཚན་ནི་ཁ་ལའོ་མུའུ་པའེ་ཁེ་
ཡིས་ཁོ་ཡུན་རིང་པོར་ཞིག་ལ་ཕྱིར་མ་ཡོང་བར་འཁང་ར་དང་ཁོང་ཁྲོ་ཆེན་
པོ་སྐྱེ་བཞིན་ཡོད། ད་ལྟ་སེ་ཏེ་ཕྱིར་སླེབས་པ་མཐོང་ནས་ཁོ་ལ་སྡིག་དམོད་
བྱས། ཡིན་ནའང་། ད་ལྟ་སེ་ཏེ་ལ་གསེར་ཁུག་མ་གང་ཐོབ་ཡོད་པས། རྒྱལ་
པོའི་བྱ་དགའ་མ་བླངས་ན་ཡང་ཡུལ་ལ་ལོག་ཆོག་བསམས། དེའི་རྐྱེན་གྱིས་
ཁོས“ཁ་ལའོ་མུའུ་པའེ་ཁེ་ལ་འདི་ནས་དུས་ཚོད་སྐར་གང་ལ་ཡང་འདུག་
མི་འདོད”ཅེས་བཤད། ཁ་ལའོ་མུའུ་པའེ་ཁེ་ཐོག་མར་ཡ་མཚན་ཆེན་པོ་སྐྱེས་
པ་དང་དེ་རྗེས་ཡང་ཁྲེལ་དགོད་ཅིག་བྱས་ནས“སྤྲང་ཕྲུག་ཁྱོད། གལ་ཏེ་ངས་
རོགས་རམ་མེད་ཚེ། ཁྱོད་འགྲོ་སའི་གནས་ཡོད་མི་སྲིད། ཁྱོད་ལ་དངུལ་ཡོད་
དམ”ཞེས་བཤད།
“དེར་ཁྱོད་ཀྱིས་སེམས་ཁྲལ་བྱ་མི་དགོས”ཞེས་ཟེར་ཞོར་ཏུ་སྒོ་ཁའི་ཕྱོགས་
སུ་སོང་།
དེའི་ཕྱི་ཉིན། ཁ་ལའོ་མུའུ་པའེ་ཁེས་མྱུར་དུ་ཞབས་ཞུ་བ་མངགས་ནས་
ག་ས་ཀུན་ཏུ་སེ་ཏེ་འཚོལ་ཏུ་བཅུགག ཞབས་ཞུ་བས་བཙལ་བཙལ་མཐར་དབྱི་
སི་ལན་ཆོས་ཁང་ཞིག་གི་སྒོ་ཁ་ནས་ཁོ་རང་མཐོང་། ཁོས་མཛེས་སྡུག་ཡིད་༡
དུ་འོང་བའི་ལྭ་བ་གྱོན་ཞིང་རྣོ་ངར་སྤུས་ལེགས་ཀྱི་མཚོན་ཆ་ཐོགས་ཡོད། ཁ་
ལའོ་མུའུ་པའེ་ཁེས་ཞབས་ཞུ་བས་དེ་ལྟར་བཤད་པ་ཐོས་རྗེས་ཁོང་ཁྲོ་མེ་ལྟར་
འབར། “ཁོས་ངའི་དངུལ་བརྐུས་སོང་། ངའི་དངུལ་བརྐུས་སོང་།”ཞེས་བསྒྲགས།
ཁོ་མྱུར་ཏུ་ཉེན་རྟོག་པ་འཚོལ་དུ་སོང་། མི་ཚང་མས་ཁོ་རང་རྒྱལ་པོའི་སྐུ་སྲུང་
དཔོན་པོ་མའེ་སུའུ་ཨེ་ཡི་གཉེན་ཉེ་ཡིན་པ་སྔ་མོ་ནས་ཤེས་པས་ཉེན་རྟོག་པས་
ཀྱང་མི་མངགས་ནས་སེ་ཏེ་འཛིན་ཏུ་བཅུག
སེ་ཏེ་ཚོང་པ་མང་པོ་འདུས་སའི་མགྲོན་ཁང་ཞིག་གི་སྒོ་འགྲམ་ཏུ་ཙོག་ཏེ་
ཚོང་པ་དེ་ཚོ་དང་དང་མཉམ་དུ་ཕྱིར་པ་ཨེར་ཙོ་ལ་རུ་ལོག་དགོས་པའི་སྐོར་
ཁ་བརྡ་བྱེད་བཞིན་ཡོད། གློ་བུར་དུ་མི་འགའ་ཚུར་ལ་བརྒྱུགས་ཡོང་ནས་སེ་ཏེ་
འཛིན་བཟུང་བྱས། ཁོས་འཕག་འཚག་ཇི་འདྲ་བྱས་ཀྱང་ཁོ་ཚོས་སེ་ཏེའི་ལག་
པ་ཐག་པས་དམ་པོར་བཀྱིགས། སྐབས་དེར། ཁ་ལའོ་མུའུ་པའེ་ཁེ་ཚུར་ཡོང་
ནས་ཁྲེལ་དགོད་ཅིག་བྱས་པ་དང་ལག་པ་སེ་ཏེའི་ཁུག་མའི་ནང་བསྲིངས་ནས་
གསེར་ཡོད་པའི་དངུལ་ཁུག་ཕྱིར་བཏོན། “ཚང་མས་ལྟོས་དང་།ཁུག་མ་འདིའི་
ནང་གི་དངུལ་དག་ཁོས་སྔ་གཞུག་ཏུ་ངའི་ཚོང་ཁང་ནས་བརྐུས་པ་རེད། ཐ་
ཤལ་ཁྲེལ་མེད་ཁྱོད”ཅེས་མཐའ་འཁོར་གྱི་མི་རྣམས་ལ་སྐད་གསང་མཐོན་པོས་
བཤད། མི་ཚང་མས་སྐད་དམའ་མོའི་ངང་ནས་“ལྟོས་དང་། ཁོ་ནི་ཁྲོམ་རའི་
ནང་ཆེས་མཛེས་པའི་ཞབས་ཞུ་བ་དེ་རེད། ཁོས་སྦྱིན་བདག་གི་དངུལ་ཉིས་
བརྒྱ་བརྐུས་ནས་བྲོས་བྱོལ་བྱས”ཞེས་ལབ་གླེང་བྱེད་ཀྱིན་ཡོད།
ཉེན་རྟོག་པ་དེ་ཚོ་ཁ་ལའོ་མུའུ་པའེ་ཁེ་ཡི་སྐད་ཆར་རློམ་ནས་སེ་ཏེས་
བཤད་པར་གཏན་ནས་མ་ཉན། “ང་ཚོའི་རླབས་ཆེ་ཞིང་ནུས་ལྡན་གྱི་རྒྱལ་པོས་
ཉིན་འགའི་སྔོན་ལ་ཁྲིམས་ཤིག་གཏན་འབེབས་བྱས་ཡོད་དེ། སུ་ཞིག་གིས་ཁྲོམ་
ར་ནས་དངུལ་སྲང་བརྒྱ་ཡན་ཆད་བརྐུས་ཚེ། མི་མེད་གླིང་ཕྲན་སྟེང་ལ་སྤྱུགས་
དགོས། རྐུན་ཕྲུག་ཁྱོད་ཡོང་བའི་དུས་འགྲིག་སོང་། རྐུན་མ་ཉི་ཤུ་ཚགས་སོང་།
སང་ཉིན་ཁྱོད་ཚོ་གྲུ་ནང་ནས་གླིང་ཕྲན་སྟེང་དུ་བསྐྱལ་དགོས།”ཞེས་བཤད།
སེ་ཏེ་རེ་ཐག་གཏིང་ནས་ཆད་སོང༌། ཁོང་གིས་ཉེན་རྟོག་པར་ཞུ་བ་བྱས་
ཏེ་རྒྱལ་པོར་སྐད་ཅིག་བསྐུར་བསམས་མོད། འོན་ཀྱང་ཁོའི་རེ་བ་དེ་དང་ལེན་
མ་བྱས། ཁ་ལའོ་མུའུ་པའེ་ཁེ་ཡང་འགྱོད་པ་སྐྱེས། རྒྱུ་མཚན་ནི་ཁོས་ད་དུང་སེ་
ཏེ་རང་གི་གླ་བ་བྱེད་དུ་འཇུག་འདོད། ཡིན་ནའང་ཉེན་རྟོག་དཔོན་པོ་དེས་ཁ་
ལའོ་མུའུ་པའེ་ཁེ་ལ་“་ཁྱོད་ཀྱི་དངུལ་སྒོར་ལག་ཏུ་སོན་པས་ཡུལ་ལ་སོང་ནས་
སྐྱིད་པའི་འཚོ་བ་རོལ། གལ་ཏེ་ཚིག་གཅིག་བཤད་ཚེ་ངས་ཁྱོད་ལ་དངུལ་སྒོར་
བཅུ་ཡི་ཆད་པ་གཅོད་ངེས”ཞེས་བཤད་པས། ཁ་ལའོ་མུའུ་པའེ་ཁེ་སྐྲག་ནས་
ཚིག་གཅིག་ཀྱང་བཤད་མ་ཐུབ་ལ། ལས་ངན་སེ་ཏེ་འདི་ལྟར་ཉེན་རྟོག་པཔས་
ཁྲིད་སོང་།
ཉེན་རྟོག་པས་སེ་ཏེ་གཞའ་བརླན་དང་མུན་ནག་གི་བཙོན་ཁང་ཞིག་ཏུ་
བཅུག བཙོན་ཁང་ནང་དུ་བཙོན་མ་བཅུ་དགུ་རྩྭ་གདན་ཞིག་གི་སྟེང་དུ་ཕར་
ལོག་ཚུར་ལོག་བྱས་ཏེ་ཉལ་ཡོད་ལ། ཁོ་ཚོའི་གདོང་ལ་རྩུབ་ཤས་ཆེ་བའི་འཛུམ་
ལངས་ནས་དཀའ་སྡུག་མཉམ་མྱོང་གི་གྲོགས་པོ་འདི་ལ་བསུ་བ་བྱེད་བཞིན་
ཉེན་རྟོག་པ་དང་རྒྱལ་པོ་ལ་སྡིག་དམོད་བྱེད་ཀྱིན་འདུག ཕྱི་ཉིན། སེ་ཏེ་དང་
བཙོན་མ་བཅུ་དགུ་བོ་མཉམ་གཅིག་ཏུ་གྲུའི་ཞབས་ལ་བཅུག དོག་ཅིང་ཆུང་
བའི་གྲུའི་ཞབས་ནས་ལུས་ཀྱང་དྲང་བོར་ལངས་མི་ཐུབ་པས་ཚང་མས་སྡོད་
གནས་བཟང་པོ་ཞིག་ལེན་པའི་ཆེད་ཕན་ཚུན་བར་རྩོད་གླེང་དང་འཚང་ཁ་
རྒྱག་བཞིན་འདུག
གྲུ་བསྐྱོད་འགོ་བརྩམས་བྱུང་། གྲུ་ཡི་ནང་དུ་སྨག་ཧ་ཅང་ནག་པས་ཉིན་
གཉིས་གསུམ་གྱི་བར་ནས་བཙོན་མ་གཅིག་རེ་གཉིས་རེ་བྱས་ནས་ཤི་འགྲོ། སེ་
ཏེ་ལོ་ན་གཞོན་པས་ད་གཟོད་གསོན་ཐུབ་བྱུང་། ཁོ་ཚོ་མཚོ་ཐོག་ནས་གཟའ་
འཁོར་གཉིས་རིང་བསྐྱོད་པ་དང་། ཉིན་ཞིག མཚོ་ཐོག་ཏུ་དྲག་རླུང་ཆེན་པོ་
གཡུག་བྱུང་བ་ཚོར། ཁོ་ལ་ཡང་དགའ་སྣང་ཅུང་ཙམ་སྐྱེས།རྒྱུ་མཚན་ཁོའི་རེ་བ་
ནི་རང་ཉིད་ཤི་སོང་ན་འདོད།
གྲུ་ལ་གཡོ་འགུལ་ཚབས་ཆེན་བྱུང་། གློ་བུར་དུ་ཆག་སྒྲ་ཆེན་པོ་ཞིག་གྲགས་
པ་དང་མཉམ་དུ་འགུལ་རྒྱུ་མ་བྱུང་། མཐའ་མར་ཞི་འཇགས་དང་ཁུ་སིམ་མེར་
གྱུར། སྐབས་དེར་བཙོན་མ་གཅིག་གིས་གྲུའི་ནང་དུ་ཆུ་འཛར་བ་མཐོང་། ཁོ་
ཚོས་ཤུགས་ཡོད་དགུ་ཕྱུང་ནས་གྲུའི་སྒོ་རྡུང་ན་ཡང་མི་གཅིག་གིས་ཀྱང་ཁ་
ཡ་མ་བྱས། གྲུའི་ནང་དུ་ཆུ་འཛར་བ་སྔར་ལས་ཀྱང་ཇེ་ཆེར་གྱུར། བཙོན་མ་
ཚོས་མཉམ་གཅིག་ཏུ་ནུས་ཤུགས་ཡོད་དགུ་བཏོན་ནས་སྒོ་ལ་འཕུད་རྒྱག་བྱས་
མཐར་སྒོ་འབྱེད་ཐུབ་སོང་།
ཁོ་ཚོ་ཐེམ་སྐས་ལ་འཛེགས་ཏེ་བལྟས་པ་ན་ཁ་ལོ་བ་དང་ཉེན་རྟོག་པ་དག་
གྲུ་ཆུང་ལ་བསྡད་ནས་བྲོས་ཟིན། མཚོ་ཐོག་ན་མི་གཅིག་ཀྱང་མི་འདུག དྲག་
རླུང་ཇེ་ཆེ་ནས་ཇེ་ཆེར་གྱུར་ལ་གྲུ་ཡང་དལ་མོའི་ངང་མཚོ་ནང་དུ་བྱིང༌། ཅུང་
མ་འགོར་བར་དྲག་རླུང་སྔར་ལས་ཀྱང་འུར་འུར་དུ་ལྡང་བས་ཆུ་འོག་བྲག་རྡོ་
ལ་ཐུག་པའི་གྲུ་ཆེན་དེ་དྲག་རླུང་གིས་མཚོ་ནང་དུ་དེད།
སེ་ཏེས་དར་ཤིང་ལ་འཇུས་ནས་དུས་ཚོད་ཕྱེད་ཀའི་རིང་ཆུར་རྐྱལ། སྐབས་
དེར། དངུལ་གྱིས་ཤན་པའི་གླིང་བུ་དང་གསེར་གྱི་སྐེ་རྒྱན་དེ་ཁོའི་ཁུག་མ་
ནས་ཆུ་ཁར་གཡེང་། ཁོས་གླིང་བུ་དེ་གྲགས་མིན་ཚོད་ལྟ་ཞིག་བྱེད་བསམས་
ནས་ལག་པ་གཅིག་གིས་དར་ཤིང་ལ་འཇུས་པ་དང་གཅིག་གིས་གླིང་བུ་ཁ་ལ་
གཏད་ནས་བུས་པས་སྙན་ཞིང་འཇེབས་པའི་དབྱངས་རྟ་ཞིག་གྲགས་འོང་། དེ་
དང་བསྟུན་ནས་མཚོ་ཐོག་གི་དྲག་རླུང་ཡང་ལྡང་རྒྱུ་མེད་པར་གྱུར། སེ་ཏེའི་
སེམས་ཀྱང་ལྷོད་ལ་བབས་ཏེ་ཕྱོགས་བཞིར་བལྟས་ནས་སྐམ་ས་ཞིག་མཐོང་
བར་རེ། ཡ་མཚན་པ་ཞིག་ལ་ཁོས་རང་ཉིད་ཆུ་སྲིན་ཞིག་གི་རྒྱབ་ལ་ཞོན་ཡོད་
པ་ཚོར། ཆུ་སྲིན་དེ་མགྱོགས་ཤིང་བདེ་མོའི་ངང་རྐྱལ་བཞིན་པ་མཐོང་བས་
ཁོའི་སེམས་ཀྱང་སྔར་ལས་ཇེ་བདེར་གྱུར། རང་ཉིད་ད་ཐེངས་འཆི་བདག་གི་
ཁ་ནས་སྐྱོབ་མཁན་ནི་བྱམས་བརྩེ་ཅན་གྱི་ལྷ་མོ་ཡིན་པ་ཤེས་ཏེ་མགོ་བོ་དགྱེ་
ནས་ནམ་མཁར་ལྟ་བཞིན་ལྷ་མོར་བཀའ་དྲིན་ཞུས།
ཆུ་སྲིན་དེ་རྟ་མཆོག་ཅིག་དང་འདྲ་བར་སེ་ཏེ་རྒྱབ་ལ་ཁུར་ཞིང་གྲང་རླུང་
གཤགས་ནས་མདའ་མོ་ཇི་བཞིན་མདུན་དུ་བསྐྱོད། རིམ་བཞིན་མུན་རུབ་སོང་།
གློ་བུར་དུ་སེ་ཏེས་རྒྱང་རིང་ན་གྲོང་ཁྱེར་ཞིག་ཡོད་པ་མཐོང་བྱུང་། ཕལ་ཆེར་
གྲོང་ཁྱེར་དང་སྤྱི་ལེ་གཅིག་གི་བར་གྱི་མཚོ་དེའི་མཚམས་ན་ཞིང་གྲོང་གི་སྤྲོ་
ཁང་ཞིག་ཡོད། ཆུ་སྲིན་དེས་ཁོ་རང་སྤྲོ་ཁང་དེའི་ཕྱོགས་སུ་ཁུར་སོང༌།
སེ་ཏེའི་རྐང་པ་ཡར་བཀྱགས་ནས་སྤྲོ་ཁང་གི་སྐས་རིམ་ལ་འཛེགས་མ་ཐག
ཆུ་སྲིན་དེ་གར་སོང་ཆ་མེད་དུ་གྱུར། གཡོག་པོ་འགའ་མར་བབས་ནས་ཁོ་ཚོའི་
བདག་པོའི་བཀའ་ལྟར་སེ་ཏེ་ནང་ལ་བསུ་བ་བྱས་པར་མ་ཟད། ཁོ་ལ་ལྭ་བ་
དྲོན་མོ་ཡང་བརྗེ་རུ་བཅུག ཅུང་མ་འགོར་བར། མཛེས་ཤིང་ཡིད་དུ་འོང་བའི་
ལྭ་བ་གྱོན་པའི་མི་གསུམ་ཁོའི་མདུན་དུ་ཡོང་། “གཟི་བརྗིད་དང་ཡ་མཚན་
ཅན་གྱི་མི་རྒྱུས་མེད་ཁྱེད་སུ་ཡིན། ཁྱེད་ཀྱིས་རྟ་རྒོད་ཅིག་ལ་ཁ་ལོ་བསྒྱུར་བ་ཇི་
བཞིན་ཆུ་སྲིན་དེ་བཏུལ་ནས་འདིར་ཐོན་བྱུང༌། ཁྱེད་སྒྱུ་མ་མཁན་ཞིག་ཡིན་
ནམ།” དེའི་ནང་གི་གཟུགས་རིང་ཞིང་གོན་པ་ཆེས་མཛེས་པའི་མི་དེས་ངག་
འཇམ་པོས་ངང་ཁོ་ལ་དྲིས།
“མིན། དེ་འདྲ་ཞིག་མིན། སྐུ་ཞབས་ལགས།”སེ་ཏེས་དེ་ལྟར་བཤད། སེ་ཏེས་
རང་ཉིད་ཨ་ཕའི་གཞིས་གནས་དང་ཁ་བྲལ་ནས་མཐའ་མར་ཡ་མཚན་གྱིས་
སྲོག་མགོ་ཐོན་པ་སོགས་ཀྱི་བརྒྱུད་རིམ་རྣམས་དེ་ཚོར་བཤད། ཁོས་བཤད་ཚར་
རྗེས། “སེ་ཏེ་ལགས། ང་ཁྱོད་ཀྱི་སྐད་ཆར་ཡིད་ཆེས་འདུག འོན་ཀྱང་། རྒྱལ་པོས་
ཁྱོད་ལ་གནང་བའི་གསེར་གྱི་མཛུབ་དཀྲིས་དང་སྐེ་རྒྱན་ང་ཚོ་ལ་བསྟན་ན་ཨེ་
ཆོག”ཅེས་མི་གཟུགས་རིང་དེས་དེ་ལྟར་དྲིས།
“ཨོ། དེ་ལོས་ཆོག དངོས་པོ་འདི་གཉིས་རྩ་ཤིན་ཏུ་ཆེ་བས་ངའི་སྲོག་
གཏོང་དགོས་ཀྱང་འདི་བོར་མི་ཕོད། ངས་རྒྱལ་པོ་ཇག་པའི་ལག་ནས་བསྐྱབས་
པ་ནས་བཟུང༌། དོན་དག་འདི་ཆེས་རླབས་ཆེ་བ་ཞིག་ཏུ་བརྩིས་ཡོད”ཅེས་
བཤད་ཞོར་ཏུ་མཛུབ་དཀྲིས་དང་སྐེ་རྒྱན་ཕྱི་རུ་བླངས་ནས་ཁོ་ཚོར་བསྟན།
མི་དེས་“ཨ་ཙི། གནམ་སྔོན་པོ་དཔང་ལ་བཞག་ནས་མནའ་བསྐྱལ་ཐུབ།
མཛུབ་དཀྲིས་འདི་ངའི་རེད། བློན་ཆེན་ལགས། ང་ཚོས་ཁོ་ལ་བཀའ་དྲིན་ཞུས་
ན་འགྲིགཁོ་ནི་ང་ཚོའི་སྲོག་སྐྱོབ་ཀྱི་དྲིན་ཆེན་དེ་རེད།”ཅེས་སྐད་ཤུགས་མཐོན་
པོས་བཤད།
གློ་བུར་དུ་བྱུང་བའི་དོན་དག་ཡོད་ཚད་ཀྱིས་སེ་ཏེ་རྨི་ལམ་གྱི་ཞིང་དུ་
དྲངས་པ་དང་མཚུངས། སེ་ཏེས་མྱུར་དུ་གུས་ཕྱག་འཚལ་ནས་“ད་ཅི་ངས་ཁྱེད་
ཀྱི་མིང་ནས་བོས་པར་ང་ལ་གུ་ཡངས་གནང་རོགས། ཁྱེད་ནི་པ་ཀི་ཏའི་རླབས་
ཆེ་བའི་རྒྱལ་པོ་ཧྭ་ལུང་ཨ་འར་ལ་ཧྲི་ཏེ་ཡིན་ཁོ་ཐག་རེད།”ཅེས་བཤད།
“ཡིན་ལགས། ང་ནི་རྒྱལ་པོ་ཧྭ་ལུང་ཡིན་ལ་ཁྱེད་ཀྱི་ཆེས་བཟང་བའི་
གྲོགས་པོ་ཡང་ཡིན།ད་ལྟ་ནས་བཟུང་།ཁྱེད་ཀྱི་ཡིད་སྐྱོ་བའི་འདས་དོན་མཐའ་
དག་མཇུག་རྫོགས་སོང་། ང་དང་མཉམ་དུ་པ་ཀི་ཏའི་གྲོང་ཁྱེར་ལ་སོང་ནས་
ངས་བློ་གཏད་ཆོག་པའི་བློན་པོ་ཞིག་བྱོས་དང”ཞེས་རྒྱལ་པོས་དེ་ལྟར་བཤད།
སེ་ཏེས་རྒྱལ་པོ་ལ་གུས་ཕྱག་འཚལ་ནས། “གལ་ཏེ་རྒྱལ་པོ་འཐད་པ་ཡིན་
ན་ཡུལ་ལ་རང་གིས་ཉིན་མཚན་དབྱེར་མེད་དུ་དྲན་བཞིན་པའི་ཨ་ཕ་ལ་བལྟ་
བར་འགྲོ་འདོད་པ་དང་། རེ་བ་འདི་མངོན་འགྱུར་བྱུང་ཚེ་རྗེས་ཕྱོགས་ཚེ་གང་
པོར་རྒྱལ་པོའི་མདུན་ནས་ཞབས་ཞུ་བསྒྲུབ་ཆོག”ཅེས་ཞུས་པས། རྒྱལ་པོས་
ཀྱང་ཁོའི་རེ་བ་དང་ལེན་བྱས། ཉིན་དེར། ཁོ་ཚོ་མཉམ་གཅིག་ཏུ་པ་ཀི་ཏའི་
གྲོང་ཁྱེར་ལ་ལོག
ཕོ་བྲང་ལ་ཐོན་ནས་ཅང་མ་འགོར་བར། རྒྱལ་པོའི་ནུ་བོ་དང་བློན་ཆེན་
གྱི་སྐུ་སྲས་སོགས་ཀྱང་ཕོ་བྲང་ལ་ཐོན། ཁོ་ཚོས་སེ་ཏེ་ནི་རང་ཉིད་ཀྱི་ཕུ་བོ་དང་
དྲིན་ཆེན་ཨ་ཕའི་སྲོག་སྐྱོབ་ཡིན་པ་ཤེས་ནས་ཁོ་ལ་གྲོགས་བྱེད་འདོད་པའི་རེ་
བ་ཞུས། “ང་སྔོན་ཆད་ཞིག་ནས་ཁྱེད་ཚོའི་གྲོགས་པོ་གྱུར་ཡོད”སེ་ཏེས་དེ་ལྟར་
བཤད་ཞོར་དུ་གསེར་གྱི་སྐེ་རྒྱན་དེ་བསྟན་ནས་ཁོ་ཚོར་དྲག་རྩལ་འགྲན་མྱོང་
བའི་འདས་དོན་དེ་གླེང༌། སྐད་ཆ་དེ་དག་ཐོས་རྗེས་ཁོང་གཉིས་ཧ་ལས་པ་དང་
མིག་མདུན་གྱི་སེ་ཏེ་ནི་སྔོན་ཆད་དྲག་རྩལ་འགྲན་རའི་དཔའ་རྒོད་ཨ་འར་
མན་སུའུ་འར་ཡིན་པ་ཡིད་ཆེས་ཀྱིན་མེད་པ་འདྲ། སེ་ཏེས་བཤད་པར་གསལ་
པོར་མཉན་རྗེས། རང་ཉིད་གྱིས་འདི་འདྲའི་གྲོགས་པོ་གཟེངས་སུ་ཐོན་པ་ཞིག་
ངོ་ཤེས་པར་སེམས་གཏིང་ནས་དགའ་སྤྲོ་ཚད་མེད་སྐྱེས།
ཕྱི་ཉིན། སེ་ཏེ་དང་བློན་ཆེན་གཉིས་རྒྱལ་པོའི་གཡས་གཡོན་དུ་ཙོག་ནས་
གླེང་མོལ་བྱེད་ཀྱིན་ཡོད། སྐུ་སྲུང་དཔོན་མའེ་སུའུ་ཨེ་ང་ལ་ཡོང་ནས་“་དད་༠
ལྡན་གྱི་རྒྱལ་པོ་ལགས། ང་ཁྱེད་ལ་ཞུ་རྒྱུའི་དོན་དག་ཅིག་ཡོད”ཅེས་གུས་པའི་
ངང་ཞུས།
རྒྱལ་པོ་ཧྭ་ལུང་གིས “ཁྱོད་ཀྱིས་ཤོད”ཟེར།
“ངའི་མ་སྤུན་ནུ་བོ་ཁ་ལའོ་མུའུ་པའེ་ཁེ་ནི་ཁྲོམ་རའི་ནང་ན་མིང་ཡོད་
པའི་ཚོང་པ་ཞིག་ཡིན་ལ། ད་ལྟ་ཁོ་དང་པ་ཨེ་ཙའོ་ལ་ནས་ཐོན་པའི་རྒད་པོ་
གཉིས་ཀྱི་བར་ཁྱད་པར་ཅན་གྱི་འགལ་བ་ཞིག་བྱུང་ཡོད།རྒད་པོ་དེའི་བུ་སེ་ཏེ་
ཟེར་བ་དེས་ངའི་ནུ་བོའི་ཚོང་ཁང་ནས་གླ་བ་བྱས་མྱོང་ལ། རྗེས་སུ་ཁོས་སྦྱིན་
བདག་གི་དངུལ་བརྐུས་ཏེ་བྲོས་སོང་། རྒད་པོ་དེ་རང་གི་བུ་ལེན་དུ་ཡོང་ཡོད།
ཡིན་ནའང་ཁ་ལའོ་མུའུ་པའེ་ཁེས་མི་སྤྲོད་མ་ཐུབ་པས། ཁོང་གི་རེ་བ་ནི་རྒྱལ་
པོ་ཁྱེད་ཀྱིས་བདེན་ལུགས་ཀྱི་སྒོ་ནས་འགལ་བ་ཐག་གཅོད་བྱེད་རོགས་གནང་
དགོས”ཞེས་ཞུས།
“ཆོག་གི། དུས་ཚོད་ཕྱེད་ཀའི་རྗེས་ནས་ཁྱོད་ཀྱི་ནུ་བོ་དང་རྒད་པོ་དེ་
གཉིས་འདྲི་གཅོད་ཁང་ལ་ཁྲིད་ཤོག”ཅེས་བཤད།
མའེ་སུའུ་ཨེར་གྱིས་རྒྱལ་པོར་བཀའ་དྲིན་ཞུས་རྗེས་ཕྱི་རུ་སོང་། རྒྱལ་པོས་
སེ་ཏེ་ལ་་མི་དེ་ཁྱོད་ཀྱི་ཨ་ཕ་ཡིན་ཁོ་ཐག་རེད། སྟབས་ལེགས་པ་ཞིག་ལ་དོན་
དག་གི་འབྱུང་རྐྱེན་ངས་ཤེས་ཡོད་པས་ཁྱོད་སྔོན་ལ་སྦས་སྐུང་བྱོས་དང་། དུས་
ཚོད་ཐོན་ན་ངས་བཀའ་ཕབ་ནས་ཁྱོད་ཕྱི་ལ་ཡོང་དུ་འཇུག”ཅེས་བཤད།
ཡོལ་བའི་ཕག་ན་བསྐུངས་ཡོད་པའི་སེ་ཏེས་ཨ་ཕའི་གདོང་མདོག་སྐྱ་
བོར་གྱུར་ནས་འཁྱར་འཁྱོར་ངང་འདྲི་གཅོད་ཁང་ལ་བསླེབས་པ་མཐོང་ནས་
ཁ་ལའོ་མུའུ་པའེ་ཁེའི་སྟེང་ལ་ཁོང་ཁྲོའི་མེ་ལྕེ་འབར། སེམས་ལ་ད་ལྟ་མྱུར་དུ་
ཡོལ་བའི་ཕག་ནས་ཕྱིར་བུད་དེ་ཁ་ལའོ་མུའུ་པའེ་ཁེའི་སྟེང་ལ་མཆོངས་ནས་
རོ་སྐྱིན་ལེན་པར་འདོད། རྒྱུ་མཚན་འདི་ཡོད་ཚད་སྐྱག་གཟན་དེའི་བསྒྲུབས་
པའི་སྤྱོད་ངན་རེད།
ཁ་ལའོ་མུའུ་པའེ་ཁེ་རྒྱལ་པོའི་མདུན་ལ་ཡོང་། ཁོས་རྒྱལ་པོ་ལ“ཉིན་
འགའི་སྔོན་ལ་ངས་ཁྲོམ་རའི་ནང་ནས་མི་འདིའི་ལག་ལ་དངུལ་ཁུག་མ་གང་
བཟུང་ནས་སྐད་གསང་མཐོན་པོས་སུ་ཞིག་གི་སེ་ཏེ་མཐོང་ན་དངུལ་ཁུག་མ་
གང་པོ་འདི་དེ་ལ་དབང་ཟེར་བ་མཐོང༌། སེ་ཏེ་ཞེས་པ་དེ་སྔོན་ཆད་ངའི་ཚོང་
ཁང་ནས་ཞབས་ཞུ་བ་བྱས་མྱོང་བས་ངས་ཁོ་ལ་གྲོགས་པོ་ལགས། འདིར་ཤོག་
དང་། སེ་ཏེའི་རྒྱུ་མཚན་ངས་ཁྱོད་ལ་བཤད་ཆོག་ཅེས་བཤད་པ་ཡིན། ངས་
ཁོ་ལ་བྱེ་ཐང་ནས་ན་གཞོན་ཞིག་བརྒྱལ་ཡོད་པ་མཐོང་ནས་ཇི་ལྟར་བསྐྱབས་
ཚུལ་དང་མཐའ་མར་ཡང་ཇི་ལྟར་ཁོ་རང་གྲོང་ཁྱེར་པ་ཀི་ཏ་ལ་ཁྲིད་ཡོང་ཚུལ་
སོགས་བཤད་པས་རྒད་པོ་དེ་དགའ་སྤྲོ་ཆེན་པོ་སྐྱེས་ནས་དངུལ་ཁུག་མ་གང་
པོ་དེ་ང་ལ་བྱིན། འོན་ཀྱང་ཁྱེད་ཀྱི་བུ་ཡིས་ངའི་དངུལ་བརྐུས་ནས་བྲོས་སོང་
ཞེས་བཤད་དུས། ཁོ་ཡིད་མ་ཆེས་པར་ཁོའི་བུ་ཁོ་ལ་སྤྲོད་དགོས་པར་མ་ཟད།
དངུལ་ཁུག་ཡང་ཕྱིར་སྟེར་དགོས་ཟེར”ཞེས་ཧ་ཅང་སྐྱོ་མདོག་གིས་དེ་ལྟར་
ཡར་ཞུ་བྱས།
ད་ལྟ་པེ་ནེ་ཁྲས་གསལ་བཤད་བྱེད་པའི་དུས་ལ་ཐོན་པས། ཁོས་རྒྱལ་པོ་
ལ་ངའི་བུ་ནི་ཀུན་སྤྱོད་ཡག་པོ་ཅན་ཞིག་ཡིན་པས་ཁོས་མི་གཞན་གྱི་རྒྱུ་ནོར་
རྩ་བ་ནས་བརྐུ་མི་སྲིད། རྒྱལ་པོ་ཁྱེད་ཀྱིས་ངེས་པར་ནན་ཏན་དང་དྲང་བདེན་
གྱིས་དོན་དག་འདི་རྩད་གཅོད་བྱེད་རོགས”ཞེས་ཞུས།
“བརྐུས་སོང་བའི་དངུལ་དེ་ཁྱོད་ཀྱི་ཡིན་པ་བདེན་དཔང་ཡོད་དམ”རྒྱལ་
པོས་ཁ་ལའོ་མུའུ་པའེ་ཁེ་ལ་དྲིས།
“བདེན་དཔང་། ཨོ། རེད། དངུལ་བཞག་ཡོད་པའི་ཁུག་མ་འདི་བདེན་
དཔང་ཡིན”ཁ་ལའོ་མུའུ་པའེ་ཁེའི་ངོ་མདོག་སྐྱ་བོར་གྱུར་ནས་ཁུག་མ་ལས་
དངུལ་ཁུག་བླངས་ནས་བློན་ཆེན་ལ་རྒྱལ་པོར་སྤྲོད་དུ་བཅུག
“གནམ་རྒན་མ། དངུལ་ཁུག་འདི་ཁྱོད་ཀྱི་ཡིན་ནམ། སྐྱག་གཟན་ཐ་ཤལ་
ཁྱོད། དངུལ་ཁུག་འདི་ངའི་རེད། ངས་འདིའི་ནང་ལ་དངུལ་སྒོར་བརྒྱ་བཞག་
ཡོད། རྗེས་སུ་ངས་དངུལ་ཁུག་འདི་དཔའ་སྟོབས་གཉིས་འཛོམས་གྱི་ན་གཞོན་
ཞིག་ལ་བྱིན། རྒྱུ་མཚན་ཁོས་རང་སྲོག་ལ་མ་འཛེམ་པར་ངའི་སྲོག་བསྐྱབས་པ་
ཡིན།”བློན་ཆེན་གྱིས་ཡ་མཚན་པའི་ངང་དེ་ལྟར་བཤད།
“ཁྱོད་ཀྱིས་ཁག་ཐེག་བྱེད་ཐུབ་བམ”རྒྱལ་པོས་བློན་ཆེན་ལ་དེ་ལྟར་དྲིས།
“ཁག་ཐེག་བྱེད་ལོས་ཐུབ། འདི་ནི་ངའི་བུ་མོས་ང་ལ་དངོས་སུ་བཟོས་པ་
ཡིན”བློན་ཆེན་གྱིས་དེ་ལྟར་བཤད།
“ཨོ། དཀོན་མཆོག་གིས་མཁྱེན།”ཁ་ལའོ་མུའུ་པའེ་ཁེ་ཡིས་སྐད་གསང་
མཐོན་པོས་་ངས་བློན་ཆེན་ལ་ཁ་རྩོད་རྒྱག་མི་ཕོད། ཁོ་ནི་རློམ་ཆོག་པའི་མི་
ཞིག་ཡིན། འོན་ཀྱང་། དངུལ་ཁུག་འདི་དངོས་གནས་བདག་གི་ཡིན། གལ་ཏེ་
སེ་ཏེ་འདི་ན་ཡོད་རྒྱུ་ན་ངས་ཁོ་ལ་དངུལ་སྟོང་གཅིག་སྟེར་དགོས་ཀྱང་ཕངས་
པ་མེད”ཅེས་བཤད།
སྐབས་དེར། རྒྱལ་པོས་ཡང་བཀའ་ཕབ་ནས་ཉེན་རྟོག་དཔོན་འདྲི་གཅོད་
ཁང་ལ་བོས།
ཉེན་རྟོག་དཔོན་འདྲི་གཅོད་ཁང་ལ་ཐོན་དུས་ཚང་མ་ཧ་ལས་སུ་བཅུག
སྐྲག་ནས་འདར་བཞིན་པའི་ཉེན་རྟོག་དཔོན་རྒྱལ་པོའི་མདུན་ལ་ཐོན་མ་
ཐག རྒྱལ་པོས་ཁོ་ལ་“་ངས་མི་མངགས་ནས་སེ་ཏེ་འཛིན་དུ་གང་ཞིག་ལ་འགྲོ་
དགོས། ཁོས་ངའི་མདུན་ནས་གྱོད་དོན་དག་སེལ་བྱེད་དུ་ཡོང་དགོས།”ཞེས་
དྲིས།
“ངས་ཁོ་རང་མི་མེད་གླིང་ཕྲན་ཞིག་ཏུ་རྒྱང་འཕུད་བཏང་ཟིན”ཞེས་ཉེན་
རྟོག་དཔོན་གྱིས་སྐད་དམའ་མོའི་ངང་དེ་ལྟར་བཤད།
“ཨོ།ངའི་བུ་སྙིང་མ་རྗེ།”པེ་ནེ་ཁྲ་ངུ་བཞིན་དེ་ལྟར་བཤད།
རྒྱལ་པོས་“་ཁོས་རང་གི་ཉེས་པ་ཁས་བླངས་ཡོད་དམ”ཞེས་དྲིས།
“ང་རང་འཆུག་སོང་བ་མིན་ན་སྐབས་དེར་ཁོས་ཁས་བླངས་ཟིན།”སྐབས་
དེར། ཉེན་རྟོག་དཔོན་སྐྲག་ནས་ངོ་མདོག་ཡང་སྐྱ་བོ་གྱུར་འདུག
“ཁྱོད་ལ་གདེང་ཚོད་ཆེན་པོ་མི་འདུག་པ་ཨེ་རེད། དེས་ན། ང་ཚོས་ཁོ་རང་
ཉིད་ལ་འདྲི། སེ་ཏེ། ཕྱིར་ཤོག་དང་། ཡིན་ནའང་། ཁ་ལའོ་མུའུ་པའེ་ཁེ་ཡིས་
སྔོན་ལ་དངུལ་སྒོར་སྟོང་གཅིག་སྤྲོད་དང་། རྒྱུ་མཚན་ནི་སེ་ཏེ་ད་ལྟ་འདིར་
ཐོན་ཡོད”ཅེས་གཟབ་ནན་གྱིས་བཤད།
“རྒྱལ་པོ་ལགས། གུ་ཡངས་ལ་གཏོང་རོགས”ཁ་ལའོ་མུའུ་པའེ་ཁེ་དང་
ཉེན་རྟོག་དཔོན་གཉིས་ཀྱིས་འདྲེ་མཐོང་བ་ཇི་བཞིན་སྐྲག་ནས་པུས་མོ་ས་ལ་
བཙུགས་ཏེ་ཞུ་བ་བྱས།
པེ་ནེ་ཁྲ་དགའ་སྤྲོ་ཆེན་པོ་སྐྱེས་ནས་རང་གི་བུ་ལ་འཐམས། “ཉེན་རྟོག་
དཔོན་ལགས། སེ་ཏེ་འདི་ན་ཡོད་པས་ཁོས་རང་ཉིད་ཀྱི་སྐྱོན་ཁས་བླངས་ཡོད་
དམ”རྒྱལ་པོས་ཁོང་ཁྲོའི་ངང་དེ་ལྟར་དྲིས།
“ཁོ་ལ་སྐྱོན་མེད། སྐྱོན་མེད། ང་ཁ་ལའོ་མུའུ་པའེ་ཁེའི་རྫུན་གཏམ་ལ་
རློམ་ནས་མགོ་སྐོར་ཐེབས་སོང་། རྒྱུ་མཚན་ཁོ་ནི་སྙན་གྲགས་ཅན་གྱི་མི་ཞིག་
རེད”ཉེན་རྟོག་དཔོན་ངུ་བཞིན་དེ་ལྟར་བཤད།
“ཁྱོད་རང་ཉེན་རྟོག་དཔོན་ལ་འཇོག་དོན་ནི་སྙན་གྲགས་ཅན་གྱི་མིའི་
འདོད་དོན་ལྟར་སྒྲུབས་ཞེས་པ་ཡིན་ནམ། ངས་ཁྱོད་རང་མི་མེད་གླིང་ཕྲན་
སྟེང་་ལ་ལོ་བཅུའི་རིང་ལ་རྒྱང་འཕུད་གཏོང་། དེ་ནས་ཁྱོད་ཀྱིས་དྲང་བདེན་ཅི་
འདྲ་ཞིག་ཡིན་པ་འདང་གསལ་པོ་རྒྱོབས། དེར་མ་ཟད། ཁ་ལའོ་མུའུ་པའེ་ཁེ་
ཡིས་སྔོན་ལ་ཁས་བླངས་པ་ཇི་བཞིན་དངུལ་སྒོར་སྟོང་གཅིག་སྤྲད་དགོས”རྒྱལ་
པོས་དེ་ལྟར་བཤད།
ཁ་ལའོ་མུའུ་པའེ་ཁེ་དགའ་སྤྲོ་སྐྱེས། རྒྱུ་མཚན་ཁོས་སེམས་ལ་རང་ཉིད་
འདི་འདྲའི་ལས་སླ་མོའི་ངང་འདྲི་གཅོད་ལས་ཐར་སོང་སྙམ། “སེ་ཏེ་ལ་འདེམ་
དབང་ཡོད་དེ། གཅིག་ནི་སེ་ཏེས་ཁྱོད་ཀྱི་ཚོང་ཁང་བདག་ཏུ་བཟུང་ནས་ཁྱོད་
ཁོང་གི་ཞབས་ཞུ་བ་བྱེད་རྒྱུ་དང་། གཉིས་ནི་སེ་ཏེས་སྔོན་ཆད་ཁྱོད་ཀྱི་ཚོང་
ཁང་ནས་ཞབས་ཞུ་བྱས་དུས་ཀྱི་གླ་དངུལ་དུས་ཚོད་ལྟར་ཉིན་རེར་དངུལ་སྒོར་
བཅུ་བྱས་ནས་སྤྲད་དགོས”རྒྱལ་པོས་ཡང་དེ་ལྟར་བཤད།
“རྒྱལ་པོ་ལགས། མི་ངན་ཐ་ཤལ་བ་འདི་མར་འགྲོ་རུ་ཆུགས། ང་ལ་ཁོའི་
དངོས་པོ་གཅིག་ཀྱང་མི་དགོས”ཞེས་སེ་ཏེས་ཁོང་ཁྲོའི་ངང་ནས་བཤད།
རྒྱལ་པོས་་མིན། ངེས་པར་སྐྱིན་ཚབ་ལེན་དགོས། ངས་ཁྱོད་ཀྱི་ཚབ་བྱས་ཏེ་
རྗེས་མ་འདེམ་རྒྱུ་བྱེད། ཁ་ལའོ་མུའུ་པའེ་ཁེ་ཡིས་ཉིན་རེ་བཞིན་སེ་ཏེ་ལ་སྒོར་
བཅུ་ཡི་གླ་དངུལ་སྤྲོད་དགོས། ད་ལྟ་མི་ངན་ཐ་ཤལ་བ་འདི་གཉིས་མར་ལ་
ཁྲིད”ཟེར། མི་ངན་དེ་གཉིས་ལ་འཐོབ་འོས་པའི་ཆད་པ་ཐོབ་པས་ཚང་མའི་
སེམས་སུ་དགའ་བ་ཚད་མེད་སྐྱེས།
སེ་ཏེ་དང་ཁོའི་ཨ་ཕ་གཉིས་རྒྱལ་པོས་གདན་དྲངས་པ་ལྟར་པ་ཀི་ཏའི་
གྲོང་ཁྱེར་དུ་གནས་སྤོས་ཏེ་རྒྱལ་པོ་དང་མཉམ་དུ་འཚོ་བ་གསར་བ་ཞིག་རོལ་
འགོ་བརྩམས། སྐབས་དེར། པ་ཀི་ཏའི་གྲོང་ཁྱེར་ན་་ང་པེ་ནེ་ཁྲའི་བུ་སེ་ཏེ་ལྟར་
གཤིས་འཇམ་དང་བདེ་སྐྱིད་ལྡན་པ་ཞིག་བྱེད་ན་འདོད།”ཅེས་པའི་ཁ་དཔེ་
ཞིག་རླུང་ལྟར་གྲགས་ཡོད།

འུད་ཤོབ་མཁན་པོའི་གཏམ་རྒྱུད།

པེ་ཨར་ཀུས་བརྩམས།ཐུབ་བསྟན་གྱིས་བསྒྱུར།
སྤྱང་ལྟོགས་ཀྱིས་གངས་གྲུ་འཐེན་པ།
ངའི་བག་ཆགས་ཁྲོད་དུ་ཅུང་ཙམ་བརྗེད་དཀའ་བའི་འདས་དོན་ཞིག་
ཡོད་ལ། དེ་ནི་ངས་སྲིབ་ཁའི་ནགས་ཚལ་ཞིག་གི་ཁྲོད་དུ་ཧ་ཅང་འཇིགས་སུ་
རུང་བའི་སྤྱང་ཀི་ཞིག་མཐོང་བ་དེ་ཡིན། སྐབས་དེར། ང་རང་ཐང་ཆད་ཡོད་
པ་མ་ཟད་གཉིད་ཅོག་ཀྱང་རྒྱག་བཞིན་ཡོད། ངའི་རྟ་ཕོ་གློ་བུར་དུ་འཚེར་བྱུང་
བས། ངས་རྣམ་རིག་སྒྲིམ་སྟེ་ཁ་ཕྱིར་འཁོར་ནས་བལྟས་པ་ན། གནམ་རྒན་མ།
འཇིགས་སུ་རུང་བའི་སྤྱང་ལྟོགས་ཤིག་གིས་མཆེ་གཙིགས་སྡེར་བགྲད་ཀྱིས་ང་
ཚོའི་ཕྱོགས་སུ་རྒྱུག་ཡོང་བཞིན་འདུག
ནམ་ཟླ་འཁྱགས་པ་དང་ཁྱིམ་དུད་ཉུང་བའི་དབང་གིས་ཁོས་ཉིན་འགར་
ཟ་མ་ཟོས་མེད་པ་ལ་ད་ལྟ་ལྟོགས་སྐོམ་གྱི་མེ་ལྕེ་འབར་བའི་སྒང་རེད། ཁོས་
ཐོག་མར ངའི་རྗེས་ཤུལ་ཚོར་མ་ཐག་དྲི་ཞིམ་རྙེད་པ་དང་འདྲ་བར་རླུང་
འཚུབ་བཞིན་རྗེས་བསྙེགས་ནས་ཐོན་བྱུང་། ངས་ཤེད་ཤུགས་ཡོད་ཚད་ཀྱིས་
རྟ་ལ་ལྕག་གིས་བྲབ་བཞིན་བྲོས་ནའང་སྤྱང་ཀི་དེ་ཐང་རིང་དུ་བསྐྱུར་མ་ཐུབ་
པར་མ་ཟད། མིག་གི་བལྟས་ཚོད་ཀྱིས་རང་ཉིད་བཟུང་བྱུང་བ་འདྲ། གནམ་
རྒན་མ།ད་ཅི་བྱེད།སུ་ཞིག་ཡོང་ནས་ངའི་སྲོག་སྐྱོབ་བམ།
སྤྱང་ཀི་དེ་ང་དང་ཐག་ཇེ་ཉེ་ནས་ཇེ་ཉེ་ཡིན་ལ་འདང་རྒྱག་ཁོམ་ཅི་ཡང་
མེད་པས་མགྱོགས་མྱུར་གྱིས་ལུས་པོ་གངས་གྲུའི་སྟེང་དུ་མར་ཉལ་ནས་སྤྱང་
ཀིས་འཇབ་རྒོལ་ལ་གཡོལ་ཐུབ་པའི་རེ་བ་བཟུང་ནས་བསྡད་པ་ཡིན། ངའི་
སྙིང་རྗེ་བའི་གྲོགས་མཆོག་དེ་ད་དུང་སྲོག་བསྡོས་ཀྱིས་སྔོན་དུ་རྒྱུག་བཞིན་
འདུག དགོངས་པ་མ་ཚོམ། གནས་སྐབས་སུ་ངས་ཁྱེད་ལ་རོགས་རམ་བྱེད་ཐུབ་
རྒྱུ་མ་རེད། ཅེས་བཤད།
རྟ་བརྒྱུགས་པ་ཇི་འདྲའི་མགྱོགས་ནའང་སྤྱང་ཀིས་རྗེས་བསྙེགས་པ་དེ་
ལས་མགྱོགས་པས་ང་ཚོ་དང་ཐག་ཇེ་ཉེ་ནས་ཇེ་ཉེ་ཡིན་ལ།ཕལ་ཆེར་སྤྱང་ཀིའི་
མཆེ་བ་ཡིས་དགའ་སྤྲོའི་སག་སྒྲ་སྒྲོག་པའང་གོ་ཐུབ། འོན་ཀྱང་སྤྱང་ཀི་དེས་
 ངའི་ལུས་པོ་སྐམ་ཞིང་རིད་དྲག་པར་འདོད་ནས་ང་རང་མིག་ནང་དུ་བཞག་
མེད་པ་འདྲ། ཤ་མེད་སྐམ་རིད་ཅིག་གིས་ཁོའི་ཕོ་བ་རྒྱགས་ཐབས་བྲལ་བས།
སུག་བཞི་གནམ་ལ་གཏད་ནས་ཐད་ཀར་ངའི་མགོ་ཐོག་ནས་མཆོངས་ཏེ་རྟའི་
ཕྱོགས་སུ་བརྒྱུགས། ཁོས་སྔོན་ལ་རྟ་ལྤགས་ནས་བཟུང་། དེ་ནས་རྟའི་ཨོང་
ཤ་ཁ་ནང་དུ་བཅུག་པ་དང་འདོད་རྔམ་ཆེ་བའི་ཚུགས་ཀ་ཞིག་མངོན་འདུག
རྟ་རྒོད་འཇིགས་སྐྲག་དང་ན་ཟུག་བཟོད་མེད་ཀྱི་ངང་ནས་ད་དུང་མདུན་དུ་
རྒྱུག་བཞིན་ཡོད་ནའང་སྤྱང་ཀིས་གོམ་གང་རེ་གང་རེ་བྱས་ནས་བཙིར་བྱུང་
བས་འགྲོ་ཐབས་མེད་པར་བཟོས། ང་རང་གངས་གྲུའི་སྟེང་དུ་ཉལ་ནས་བསྡད་
ཡོད་པས་ཤེས་མེད་ཚོར་མེད་ཀྱིས་སྲོག་ཉེན་ལས་ཐར་སོང་། དངངས་སྐྲག་
དང་བཅས་ཏེ་མགོ་བོ་བཀྱགས་ནས་མདུན་སར་བལྟས་པ་ན། སྤྱང་ཀི་དེས་མུ་
མཐུད་དུ་ངའི་རྟ་རྒོད་ཀྱི་ཤ་ཟ་བཞིན་འདུག
སྤྱང་ལྟོགས་ཀྱིས་རྟ་ཕོའི་ལུས་ཧྲིལ་པོ་ཕལ་ཆེར་ཟོས་ཚར་ལ་ཉེ་བའི་གནས་
ཚུལ་དེ་མཐོང་མ་ཐག་ངའི་སེམས་ལ་གློ་བུར་དུ་ཐབས་མཆོག་ཅིག་དྲན་བྱུང་།
འདང་གསལ་པོ་ཞིག་བརྒྱབས་རྗེས། ངས་གང་མགྱོགས་ཅི་མགྱོགས་ཀྱིས་གློག་
དམར་ཇི་བཞིན་རྟ་ལྕག་བཟུང་སྟེ་སྤྱང་ཀིའི་སྒལ་གཞུང་ལ་བྲབས། སྤྱང་ཀི་ལ་
གློ་བུར་དུ་འདི་ལྟ་བུའི་འཇབ་རྒོལ་ཐེབས་པ་ན་དངངས་སྐྲག་ཆེན་པོ་སྐྱེས་ཏེ་
ཤུགས་ཡོད་ཚད་ཀྱིས་མདུན་ཕྱོགས་སུ་བརྒྱུགས། ཏག་ཏག་སྐབས་དེར་རྟ་ཕོའི་
ལུས་ཕྱེད་ཀ་དེ་འདྲུད་འཐེན་འཁོར་ལོ་ལས་མར་ལྷུང་བ་མ་ཟད་འདྲུད་འཐེན་
འཁོར་ལོ་དེ་སྤྱང་ཀིའི་མགོ་ལ་བསྐོན་འདུག་པས། གནམ་རྒན་མ། ལྟོས་དང་།
ངའི་འདྲུད་འཁོར་གྱི་འོག་ཏུ་སྤྱང་ཀིས་རྟ་ཕོའི་ཚབ་བྱས་ཏེ་མདུན་ཕྱོགས་སུ་
རྒྱུག་བཞིན་འདུག
དངོས་གནས་བརྗོད་མི་ཤེས་པའི་ངོ་མཚར་གྱི་ལྟད་མོ་ཞིག་རེད་ཨང་།
ངས་སྤྱང་ཀི་དེ་རྨོངས་གཉིད་ལས་མི་སད་པའི་ཆེད་དང་ངའི་གྲོགས་མཆོག་
རྟ་ཕོའི་དགྲ་ཤ་ལེན་པའི་ཆེད་དུ་མཚམས་མ་ཆད་པར་རྟ་ལྕག་གིས་འབྲབ་
རྡུང་བྱས་པ་དང་། སྤྱང་ཀི་དེས་ཀྱང་གངས་གྲུ་འཐེན་ཞོར་དུ་སྲོག་བསྡོས་ཀྱིས་
ཧྲིན་ཕི་ཏི་པའོ་ཡི་ཕྱོགས་སུ་སྐར་མདའ་ལྷུང་བ་བཞིན་བརྒྱུགས་སོང་། ལམ་
ནང་དུ་ཧ་ཅང་བདེ་འཇགས་ཡིན་པ་མ་ཟད་སྣང་བའང་སྐྱིད་པོ་ཞིག་ཡིན་
པས། ཨ་ལ་ལ།དངོས་གནས་ངའི་བསམ་ཡིད་ལས་འདས་པ་ཞིག་རེད།
ཧྲིན་ཕི་ཏི་པའོ་ཡི་སྡོད་དམངས་རྣམས་ཀྱིས་ངས་གདུག་རྩུབ་ཆེ་བའི་
སྤྱང་ཀི་དེ་ལ་གངས་གྲུ་འཐེན་དུ་བཅུག་སྟེ་ཐོན་པ་མཐོང་བ་ན། ཚང་མ་ཁ་
གདངས་མིག་ཅེར་གྱིས་སྐོར་དང་སྐོར་བྱས་ནས་ལྟད་མོར་ལྟ་རུ་ཡོང་།
འགུལ་སྐྱོད་ལྡན་པའི་མགོ་རུས།
ང་རང་དམག་དཔུང་ལ་མ་ཞུགས་པའི་སྔོན་དུ་དུས་ཚོད་མང་པོ་ཞིག་ལ་
རང་དགར་འདུག་དགོས་པས། བསྟུད་མར་ཟླ་འགའ་ལ་ཅི་ཡང་ལས་རྒྱུ་མེད་
པར་ཁོམ་ནས་བསྡད་པ་ཡིན། སྐབས་དེ་དུས། ངས་ཞག་མ་མང་པོ་ཞིག་རྒྱན་
ཅོག་གི་སྟེང་ནས་བསྐྱལ་བ་ཡིན་ལ། དེ་ལས་ཀྱང་ལྷག་པའི་ཞག་མ་མང་པོ་
ཞིག་ཆང་ཅོག་གི་སྟེང་ནས་གཉིད་ལོག་སྟེ་ཕར་བསྐྱལ་བ་ཡིན།
ཨུ་རུ་སུའི་ནམ་ཟླ་ཅུང་ཙམ་འཁྱགས་པའི་རྐྱེན་གྱིས་ས་དེ་གའི་མི་རྣམས་
ཆང་བསྲོས་མ་འཐུང་བར་ཧ་ཅང་དགའ། དགོང་མོར་ཐོན་དུས་མི་གསུམ་རེ་
དང་ལྔ་རེ་བྱས་ཏེ་མཉམ་གཅིག་ཏུ་ཆང་འཐུང་བས་འདུ་འཛི་ཆེ་བ་ངོ་མས་
བརྗོད་ཀྱིས་མི་ལང་། ང་ཡང་ཅུང་མ་འགོར་བར་ཁོ་ཚོའི་ཆང་གྲོགས་སུ་གྱུར་
པ་མ་ཟད། ས་དེ་རུ་ངོ་གདོང་སྨུག་ཅིང་ཁ་སྤུ་སྐྱ་བོ་ཅན་གྱི་དམག་སྤྱི་ཞིག་ཀྱང་
ངོ་ཤེས་སུ་གྱུར།
དམག་སྤྱི་དེ་ང་ཚོ་དང་མཉམ་དུ་ཆང་འཐུང་རྒྱུར་ཧ་ཅང་དགའ་བ་དང་
མི་གཤིས་ཀྱང་ཧ་ཅང་བཟང་པོ་ཞིག་ཡིན། ནམ་རྒྱུན་ངོ་གདོང་འཛུམ་དམུལ་
དམུལ་བྱས་ནས་འདུགགོ་ཐོས་ལྟར་ན།ཐུར་ཁེ་དང་གཡུལ་འགྱེད་པའི་དམག་
འཁྲུག་གི་ཁྲོད་དུ་འབར་མདེལ་བཀད་དེ་ཁོའི་མགོ་རུས་ལ་གས་སྐྱོན་བྱུང་སོང་
ཟེར།དེ་ནས་བཟུང་དངུལ་ལེབ་ཅིག་བརྡུངས་ཏེ་མགོ་རུས་ཀྱི་ཚབ་བྱས་ཡོད་པ་
མ་ཟད་དེ་ལ་འཐེན་སྒྲོག་ཅིག་ཀྱང་བཟོས་ཡོད་པས་ཡར་གོན་མར་ཕུད་བྱེད་
པར་ཧ་ཅང་སྟབས་བདེ་ཡིན།
དམག་སྤྱི་རྒན་པ་དེ་ནི་མི་ཧ་ཅང་གུས་ལུགས་ཅན་ཞིག་ཀྱང་རེད། གལ་
ཏེ་མི་ཆ་རྒྱུས་མེད་པ་ཞིག་དང་འཕྲད་ཚེ་ཁོས་མི་གཞན་པ་རྣམས་སྐྲག་པར་
དོགས་པའམ་མི་གཞན་དང་འགལ་བ་བྱུང་དགོས་དོན་མེད་པར་འདོད་ནས་
ཞྭ་མོ་དམ་པོ་བྱས་ཏེ་གྱོན་པ་ཡིན། སྐབས་དེ་དུས་ང་ཚོས་དུས་རྒྱུན་དུ་ཆང་
ཁང་ཆུང་ཆུང་ཞིག་གི་ནང་དུ་ཟ་མ་ཟ་བ་དང་ཆང་འཐུང་བ་ཡིན། དམག་སྤྱི་
རྒན་པའི་ཆང་འཐུང་ཚད་ཧ་ཅང་བཟང་བ་དང་ཁོས་ཟ་མ་ཟ་སྐབས་ཆང་
བསྲོས་མ་དམ་བུ་འགའ་རེ་གཅིག་རྗེས་གཉིས་མཐུད་དུ་འཐུང་བ་ཡིན་ལ།
གལ་ཏེ་དགའ་འོས་པའི་དོན་དག་ཞིག་དང་འཕྲད་ཚེ་ཆང་དེ་བས་ཀྱང་མང་
པོ་ཞིག་འཐུང་སྲིད་པ་ཡིན། འོན་ཀྱང་། ང་ཚོས་ཁོ་རང་བཟི་སོང་བ་ཐེངས་
གཅིག་ལའང་མཐོང་མ་མྱོང་། དེ་ནི་དངོས་ནས་དོན་དག་ཡ་མཚན་ཅན་ཞིག་
རེད།
མཚམས་རེར་ངས་ཆང་འཐུང་བ་མང་དྲགས་ཏེ་ངོ་མདོག་དམར་པོར་
གྱུར་པ་དང་མགོ་བོ་ན་བའི་སྐབས་སུ་སྐུ་ཞབས་རྒན་པ་དེས་ཁོའི་ཞྭ་མོ་ཕུད་
པ་ཡིན་ལ་ངོ་མདོག་ནི་དཀར་ལ་དམར་མདངས་ཆགས་པ་ཞིག་ཡིན། དེ་ནས་
མགྱོགས་མྱུར་ངང་ཆང་ཕོར་འགའ་འཐུང་རྗེས་སྐྱོན་ཅི་ཡང་མེད་པ་ཇི་བཞིན་
དུ་འདུག དང་ཐོག་ངའི་བསམ་པར་ཁོས་འདི་ལྟར་དུས་རྒྱུན་དུ་དངུལ་གྱི་ཞྭ་
མོ་དེ་གོན་ནས་བསྡད་ཚེ་ཀླད་པ་མི་ངར་རམ་འདོད་པ་ཡིན་ལ། ཡང་ཀླད་
པར་མཁའ་དབུགས་ཀྱི་བསིལ་བ་སྦྱིན་ན་མི་ལེགས་སམ་སྙམ། འོན་ཀྱང་རྗེས་
ཁོས་ཞྭ་མོ་ཕུད་པ་དང་མཉམ་དུ་ཞྭ་མོའི་ཐོག་ཏུ་གཏན་འཇགས་སུ་གནས་
པའི་དངུལ་གྱི་ཀླད་པའི་ཁ་ལེབ་དེའ ང་མར་བཤུ་བ་ཡིན་པས། ཁོག་པའི་ནང་
གི་ཆང་ཡང་མཐོང་ཐུབ་པ་མ་ཟད་དེ་དག་དུ་སྨུག་ཏུ་གྱུར་ནས་སྤྲིན་ཕུང་ཞིག་
དང་འདྲ་བར་ཡར་ནས་ཡར་ལ་འཕགས་བཞིན་འདུག་པས། དངོས་ནས་ངོ་
མཚར་སྟོང་དང་ལྡན་པ་ཞིག་རེད།
ངས་གསང་བ་འདི་དག་འདུག་གྲོགས་གཅིག་པའི་མི་རྣམས་ལ་བཤད་
མོད། འོན་ཀྱང་། ཁོ་ཚོ་ལ་ཡ་མཚན་སྐྱེས་པའི་ཚོར་སྣང་ཅི་ཡང་མེད་པར་ཁུ་
སིམ་མེར་བསྡད་འདུག ཡིན་ཡང་། ངས་ངེས་པར་དུ་དོན་དག་འདི་གསལ་པོ་
ཞིག་ཤེས་སུ་འཇུག་དགོས།
ཐེངས་ཤིག་ཆང་འཐུང་བའི་སྐབས་སུ། ངས་ཤོག་ལྷེ་གཅིག་ལ་མེ་བསྒྲོན་
ཏེ་ལག་པའི་ནང་གི་ཐ་མག་ལ་མེ་སྒྲོན་པའི་ཚུལ་གྱིས་དམག་སྤྱི་རྒན་པ་དེའི་
འགྲམ་དུ་སོང་། དོན་དངོས་སུ་ངས་ཐ་མག་ལ་མེ་སྒྲོན་འདོད་པ་མ་ཡིན་པར་
དམག་སྤྱི་རྒན་པ་དེས་མགོའི་ཞྭ་མོ་ཕུད་པའི་སྐབས་སུ། མེ་སྒྲོན་ཡོད་པའི་ཤོག་
ལྷེ་དེ་དུ་སྨུག་འཕྱུར་བཞིན་པའི་ཁོའི་ཀླད་པའི་ཉེ་སར་བཅར་བའི་ཆེད་དུ་
ཡིན།
ཧེ་ཧེ། ང་ཚོས་ངོ་མཚར་གསར་བ་ཞིག་དང་མཛེས་སྡུག་གི་ལྗོངས་ཁམས་
གསར་བ་ཞིག་མཐོང་བྱུང་སྟེ། ཏག་ཏག་སྐབས་འདིར། དམག་སྤྱི་རྒན་པའི་
ཀླད་གཙུག་གི་དུ་ཞག་གྱེན་དུ་འཕྱུར་བ་དེ་མགྱོགས་མྱུར་ངང་མེ་དཔུང་ཞིག་
ཏུ་གྱུར། དེ་དང་མཉམ་དུ་ཁོའི་སྐྲ་གསེང་ན་བག་ཡངས་སུ་རྒྱུ་བའི་དུ་སྨུག་དེ་
དག་གིས་ཀྱང་ཉི་འོད་ཆེན་པོ་ཞིག་གྲུབ་འདུག་པས།མཛེས་སྡུག་འགྲན་ཟླ་བྲལ་
བའི་མེ་ཡི་མེ་ཏོག་ཅིག་བཞད་འདུག་པ་དང་གཉིས་སུ་མ་མཆིས།
དམག་སྤྱི་རྒན་པས་ངའི་ཐབས་ཇུས་གསལ་པོར་ཤེས་སོང་ནའང་ཁོང་
ཁྲོ་ཅུང་ཙམ་ཞིག་ཀྱང་མི་ལངས་བར་མ་ཟད་འཛུམ་དམུལ་དམུལ་གྱིས་རང་
ཉིད་འདུག་སའི་གནས་དེ་རུ་ཙོག་པུར་བསྡད་ནས་འདུག ད་དུང་ཁྱེད་ཚོས་
ཐེངས་འགའ་ལ་ཚོད་ལྟ་བྱས་སོང་ཟེར་ནས་ང་ཚོ་ལ་གཟེངས་བསྟོད་ཀྱང་བྱེད་
པ་ཡིན།
ངས་འདི་ལྟ་བུའི་དོན་དག་ནི་དངོས་ནས་ཧ་ཅང་ངོ་མཚར་ལྡན་པ་ཞིག་
རེད་བསམ་ནས་མྱུར་དུ་ལག་རྩལ་ཁྱད་དུ་འཕགས་པའི་མགར་བ་ཞིག་བཙལ་
ཏེ། ང་ལ་ནམ་ཡིན་ཡང་ཀླད་པ་གསལ་པོ་ཞིག་མཐོང་ཐུབ་པའི་མགོ་རུས་ངོ་
མཚར་ཅན་ཞིག་བཟོ་རྒྱུའི་རེ་བ་བཅངས་པ་ཡིན། འོན་ཀྱང་། མགར་བས་ང་
ལ་བཤད་རྒྱུར། ཐོག་མར་ངེས་པར་དུ་ཁྱོད་རང་ཉིད་ཀྱི་མགོ་རུས་ཀྱི་སྟེང་
ནས་ཤ་དུམ་བུ་ཞིག་ལེན་དགོས་ཟེར་བ་དང་།གལ་ཏེ་དེ་ལྟར་མི་ཕོད་ན་རང་
སེམས་བརྟན་པོའི་སྒོ་ནས་ཐེངས་རྗེས་མར་དམག་འཁྲུག་བསླང་སྟེ་དགྲ་བོའི་
འགད་རྫས་ཀྱིས་ཁྱོད་རང་ཉིད་ཀྱི་མགོ་རུས་ལ་ཆག་གྲུམ་བཟོ་བའི་བར་དུ་
སྒུག་དགོས་ཟེར། ངས་རང་ཉིད་ཀྱི་མགོ་རུས་ཀྱི་སྟེང་ནས་ཤ་དུམ་བུ་ཞིག་ལེན་
དགོས་པའི་གཤགས་བཅོས་དེ་ལྟ་བུ་སྒྲུབ་མི་ཕོད། ཡིད་སྐྱོ་བ་ཞིག་ལ། ངས་ད་
བར་དུ་རང་ཉིད་ཀྱི་མགོ་རུས་ལ་ཆག་གྲུམ་བཟོ་ཐུབ་པའི་འགད་རྫས་ཞིག་
ལའང་སྒུག་མ་ཐུབ། དེ་བས། ང་ལ་ངོ་མཚར་ཅན་གྱི་མགོ་རུས་ཤིག་འཐོབ་༡
འདོད་པའི་རེ་འདུན་དེ་ད་བར་དུ་མངོན་འགྱུར་བྱུང་མ་སོང་བས། ཡིད་
སེམས་ཤིན་ཏུ་ཕངས་སོ།།
མིག་ནང་གི་མེ་སྟག
ཉིན་ཞིག་གི་སྔ་མོར། ང་རང་མལ་ལས་ལངས་ཏེ་ཁང་པའི་ནང་དུ་ཕར་
འགྲོ་ཚུར་འོང་བྱེད་བཞིན་དེ་རིང་བྱ་བ་ཅི་ཞིག་བསྒྲུབ་དགོས་པ་ལ་བསམ་བློ་
བཏང་ནས་བསྡད་པ་ཡིན། དེ་ནས་འགྲོ་ཞོར་དུ་སྒེའུ་ཁུང་ཕྱི་རོལ་ལ་བལྟས་པ་
ན། ང་དང་ཐག་མི་རིང་བའི་ས་དེ་རུ་ཆུ་རྫིང་ཆེན་པོ་ཞིག་ཡོད་པ་དེའི་ནང་
དུ་བྱ་གག་པས་བཀང་ནས་འདུག་པ་མཐོང་བྱུང་།
ཧ་ཧ། ང་རང་དགའ་འོས་ཤིང་སྒྲུབ་འདོད་པའི་དོན་དག་ཅིག་རྙེད་བྱུང།
ང་ལ་སྐྲ་ཤད་གདོང་བཀྲུ་བྱེད་ཁོམ་ཡང་མེད་པར་ཁང་པའི་ནང་ནས་མེ་
མདའ་བླངས་ཏེ་མདེའུ་ནང་དུ་བཞག་རྗེས་རྟབ་རྟབ་པོར་ཁང་ཞོལ་དུ་སོང་
བ་ན། བྲེལ་འཚུབ་སྐྱེས་ཡོད་པའི་དབང་གིས་སེམས་ཆུང་མ་བྱས་པར་སྒོ་ལ་
གདོང་ཐུག་བརྒྱབ་བྱུང་བས། མིག་ནང་ནས་དེ་མ་ཐག་མེ་སྟག་མཆེད་པ་དང་
ཡུད་ཙམ་ཞིག་ལ་ལམ་གྱི་ཁ་ཕྱོགས་ཀྱང་མ་རྙེད། གང་ལྟར་ཀྱང་། དུས་ཚོད་ལ་
དལ་འགོར་ཅུང་ཙམ་ཞིག་ཀྱང་བྱེད་མི་རུང་བས་མུ་མཐུད་དུ་མདུན་ཕྱོགས་སུ་
ཧོལ་རྒྱུག་བྱས་ནས་སོང་བ་ན། ད་གཟོད་སྡོང་ཕྲན་དང་འདམ་རྩྭས་ཡོངས་སུ་
བརྒྱན་པའི་ཆུ་རྫིང་དེའི་འགྲམ་དུ་ཐོན་བྱུང་།
བྱ་གག་རྣམས་ཀྱིས་ཉེན་ཁ་ཐོན་གྲབས་ཡོད་པ་ཤེས་ཀྱིན་མེད་པར་བག་
ཡངས་སུ་ཆུ་རྩེད་བྱེད་བཞིན་འདུག ངས་འདུག་གནས་བཟང་པོ་ཞིག་བཙལ་
རྗེས་མེ་མདའ་བླངས་ཏེ་དམིགས་འབེན་གཏན་འཁེལ་བྱས་པ་ཡིན་། དེ་ནས་
ཅང་མ་འགོར་བར་ད་གཟོད་དེ་སྔོན་སྒོ་ལ་གདོང་ཐུག་བརྒྱབ་དུས་མེ་མདའི་
མེ་རྡོ་བཅད་བྱུང་བ་ཤེས་བྱུང་།
ད་མ་འགྲིག གནད་འགག་གི་དུས་སུ་གནད་དོན་བྱུང་སོང་། ད་ངས་
ཅི་ཞིག་བྱེད་དམ། ཅི་བྱ་གཏོལ་མེད་དུ་གྱུར་པའི་སྐབས་དེར་ངའི་སེམས་ལ་
ཐབས་མཆོག་ཅིག་དྲན་བྱུང་བ་དང་། དེ་ནས་མེ་མདའ་གདོང་ལ་སྦྱར་ནས་
བཞག་རྗེས་མེ་སྦར་སའི་ཁ་ལེབ་ཕྱེས་པ་དང་། དེ་ནས་ཁུ་ཚུར་གྱིས་རང་གི་
མིག་ལ་གཏད་དེ་ཐེངས་གཅིག་བརྒྱབ་པ་ན། རྒོལ་ལན་དྲག་པོ་ཐེབས་པའི་
མིག་ནང་ནས་མེ་སྟག་མཆེད་དེ་མེ་མདའི་མེ་སྦར་ས་ལ་མེ་བསྒྲོན་བྱུང་བས།
“པོང་”ཞེས་མེ་མདའི་གྲགས་སྐད་དང་མཉམ་དུ་རྒྱག་ཐེངས་གཅིག་གིས་བྱ་
གག་ལྔ་དང་སོ་བྱ་བཞི། ད་དུང་ཆུ་བྱ་གཉིས་གསུམ་ཙམ་བསད་འདུག་པས།
ཨ་ལ་ལ་ལ། ངའི་མདའ་རྩལ་ངོ་མའི་ངར་བ་ལ་རང་ཉིད་ཀྱང་རང་ཉིད་ཡིད་
ཆེས་དཀའ་བ་ཞིག་རེད།
ཕག་ཚིལ་བཀོལ་ནས་བྱ་གག་བརྔོན་པ།
ཁྱོད་ཚོ་ཚང་མས་ཤེས་གསལ་ལྟར། ང་ནི་རི་དྭགས་རྔོན་པར་ཧ་ཅང་
དགའ་བའི་མི་ཞིག་ཡིན་པ་དང་། དེའི་རྐྱེན་གྱིས་དགོད་བྲོ་བའི་དོན་དག་མང་
པོ་ཞིག་ཀྱང་རི་དྭགས་བརྔོན་པའི་བརྒྱུད་རིམ་ཁྲོད་དུ་བྱུང་བ་ཡིན། ངས་ད་ལྟ་
ཕག་ཚིལ་བཀོལ་ནས་བྱ་གག་རྔོན་པའི་གཏམ་རྒྱུད་ཅིག་ཁྱོད་ཚོར་བཤད་རྒྱུ་
ཡིན།
ཐེངས་ཤིག་ལ། ང་རང་རི་དྭགས་བརྔོན་དུ་འགྲོ་བར་གྲ་སྒྲིག་བྱེད་པའི་
སྐབས་སུ་མེ་རྫས་ཁུག་མ་འདོགས་བྱེད་ཀྱི་ཐི་གུ་ཆད་ལ་ཉེ་བ་ཤེས་ནའང་ངས་
ཐི་གུ་དེས་དུས་ཚོད་ག་ཚོད་ཞིག་ལ་ཐེག་པར་བལྟ་འདོད་ནས་དེ་ལ་ཁ་ཡ་མ་
བྱས་པར་སོང་།
ས་སྲོད་ཀྱི་དུས་སུ། ང་རང་ལུང་ཁུག་ན་ཡོད་པའི་ནགས་ཚལ་ཞིག་དུ་
ཐོན་བྱུང་། སྤྱིར་ན་རྔོན་དངོས་ཞིག་ཡོད་ཆོག་ཆོག་ཡིན་ཡང་དེ་རིང་ད་དུང་
ཡོང་སྒོ་གཅིག་ཀྱང་མེད་པ་ཅི་ཡིན། ཧ་ཧ་ཧ། གནམ་རྒན་མས་དངོས་ནས་
ང་ལ་ཐུགས་ཁུར་གཟིགས་སྐྱོང་གནང་བཞིན་འདུག ནགས་གསེང་གི་མཚེའུ་
རྫིང་ནང་དུ་བྱ་གག་བརྒྱ་ཕྲག་ལ་ཉེ་བ་ཙམ་ཞིག་ཡོད་པ་མཐོང་བྱུང་ལ། ངས་
ད་བར་དུ་བྱ་གག་འདི་འདྲ་མང་པོ་ཞིག་མཐོང་མ་མྱོང། འོན་ཀྱང་། ཁོ་ཚོ་ཉེ་
བཅར་རྒྱང་སྐྱོད་བྱས་ཏེ་ཆུར་བསྐྱལ་བ་ཐར་ཐོར་ཡིན་པས། རྒྱག་ཐེངས་གཅིག་
གིས་བྱ་གག་གཅིག་མ་གཏོགས་གསོད་མི་ཐུབ། ཡིན་ནའང་། ཁྱེད་ཚོས་ཤེས་
གསལ་ལྟར་རྔོན་པས་བརྔོན་བྱའི་རི་དྭགས་སོགས་མཐོང་ཚེ་ནམ་ཡིན་ཡང་
བྲེལ་འཚུབ་ལངས་པ་ཞིག་ཡིན། ངས་དེ་རིང་ཁོ་ཚོ་ཚང་མ་བསད་དེ་ཁྱིམ་ལ་
ཁྱེར་ནས་འགྲོ་དགོས་པ་དང་ང་རང་མགྲོན་པོ་ལ་བྱམས་པའི་མི་ཞིག་ཡིན་པ་
ཤེས་སུ་འཇུག་དགོས། གལ་ཏེ་བྱ་གག་འདི་ཚོ་བེད་སྤྱད་དེ་ངའི་གྲོགས་པོ་དེ་
དག་ལ་སྣེ་ལེན་ཞིག་བྱེད་ཐུབ་ཚེ། དེ་ནི་དངོས་ནས་ཧ་ཅང་དགའ་འོས་པའི་
དོན་ཆེན་ཞིག་མ་ཡིན་ནམ།
ངས་ལག་པ་བསྲིངས་ཏེ་མེ་རྫས་ཁུག་མ་ལེན་རྩིས་བྱས་པ་ན། མ་འགྲིག མེ་
རྫས་ཁུག་མ་མཐོང་རྒྱུ་མི་འདུག ངས་ཐི་གུ་ཆད་སོང་བ་ལ་མཉམ་འཇོག་ཅུང་
ཙམ་ཞིག་ཀྱང་མ་བྱས་པ་རེད།
ཁྱེད་ཚོས་ཀྱང་བསམ་ཚོད་ཅིག་བྱོས་དང་། ངའི་སེམས་ཁམས་རྩ་བ་ནས་
འཁྲུགས། ངས་ཐི་གུ་ཆད་ལ་ཁད་ཡོད་པ་མཐོང་བའི་སྐབས་དེར་རྒྱུ་མཚན་
ཅི་ཞིག་ལ་མཐོང་ཆེན་མ་བྱས་པ་ཡིན་ནམ་ཟེར་ཞོར་རང་གིས་རང་ལ་ལེ་
 བདའ་བྱས་པ་ཡིན། ད་ལྟ་བྱ་གག་དེ་ཚོ་ཅུང་མི་འགོར་བར་ང་ལ་མི་དབང་ཁོ་
ཐག་རེད། ངོ་མས་ས་སྲོད་ཀྱི་དུས་སུ་ད་གཟོད་བརྔོན་བྱ་ཞིག་མཐོང་བའང་
འདི་ལྟར་མེད་འགྲོ་བས། ད་ཅི་བྱེད། ང་རང་ས་དེ་ནས་ཡར་ལངས་ཏེ་ཁྱིམ་
དུ་འགྲོའམ་ཡང་ན་ད་དུང་ཐབས་བཀོད་ཅིག་འཐེན་དགོས་སྙམ་ནས་ཐེ་
ཚོམ་སྐྱེས་ཏེ་ཐག་གཅོད་བྱེད་དཀའ་བའི་གནས་སུ་གྱུར། གློ་བུར་དུ་རང་གིས་
འཁུར་ཡོང་ཡོད་པའི་ཕག་ཚིལ་ཆུང་ཆུང་དེ་ཁུག་མའི་ནང་དུ་ཡོད་པ་ཡིད་ལ་
དྲན་བྱུང་བས། ང་ལ་ཐབས་བཀོད་མཆོག་ཏུ་གྱུར་པ་ཞིག་ཡོད་སོང་།
ངས་ཕག་ཚིལ་དེ་ཁྱི་ཁྲིད་བྱེད་ཀྱི་ཐག་པ་ཧ་ཅང་རིང་མོ་ཞིག་གི་སྟེང་དུ་
བསྡམས་རྗེས། ཐག་པ་དེ་ལག་པའི་ནང་ནས་ཡར་འཐེན་མར་འཐེན་བྱས་ཏེ་
ནུས་ཚོད་ཀྱིས་ཇེ་རིང་དུ་བཏང༌། དེའི་རྗེས་སུ་མཚེའུའི་འགྲམ་གྱི་འདམ་རྩྭའི་
གསེང་དུ་ཡིབ་ས་ཞིག་བཙལ་ནས་དེ་རུ་མར་ཙོག་པུར་བསྡད་པ་དང་། དེ་ནས་
ཕག་ཚིལ་དེ་ཕར་གཡུག་པ་ཡིན།
ངས་ཕག་ཚིལ་འདི་བྱ་གག་དེ་ཚོས་སྔ་མོ་ནས་རྙེད་པར་རེ་སྒུག་བྱས་ཡོད།
ཧ་ཧ། དངོས་ནས་ངའི་བསམ་དོན་ལྟར་བྱ་གག་དེ་ཚོས་མགྱོགས་མྱུར་ངང་
ཕག་ཚིལ་དེ་རྙེད་བྱུང་། ང་དང་བར་ཐག་ཆེས་ཉེ་ཞིང་ལྟོགས་ནས་ཟས་ལ་
གདམ་ག་མེད་པ་ལྟར་གྱུར་པའི་བྱ་གག་དེ་ང་བསྡད་ཡོད་སའི་མཚེའུ་འགྲམ་
དུ་ཡོང་ནས་ཕག་ཚིལ་དེ་ཁམ་གང་གིས་ཁོག་པའི་ནང་དུ་མིད་བྱུང༌། སྐབས་
དེར། ང་ལ་བཤད་མི་ཤེས་པའི་དགའ་སྣང་དྲག་པོ་ཞིག་སྐྱེས་བྱུང༌། རྒྱུ་མཚན་
ནི་ཕག་ཚིལ་དེ་འཇམ་ཞིང་མཉེན་པ་ཞིག་ཡིན་པས་བྱ་གག་གིས་ཁམ་གང་
བྱས་ནས་ཟོས་པ་ལས་ཞུ་མི་ཐུབ་པའི་རྐྱེན་ཡིན། མིག་རྡེབ་ཐེངས་གཅིག་གིས་
ཕག་ཚིལ་དེ་བྱ་གག་གི་ཨོང་ཤ་ལས་ཐོན་བྱུང་བ་དང་། ཅུང་མ་འགོར་བར་བྱ་
གག་གཅིག་ངའི་ཐག་པའི་སྟེང་དུ་བསྐོན་བྱུང་།
བྱ་གག་གཞན་རྣམས་ཀྱིས་བྱ་གག་སྔོན་མ་དེའི་ཕག་ཚིལ་ཟོས་བྱུང་བ་
མཐོང་བས་ཚང་མ་ཧ་ཅང་ཕྲག་དོག་སྐྱེས་བཞིན་འདུག
འོན་ཀྱང་། ཕག་ཚིལ་དེ་བྱ་གག་གི་ཨོང་ཤ་ལས་ཕྱིར་ཐོན་པ་མཐོང་པ་ན།
ཁོ་ཚོ་མགྱོགས་མྱུར་གྱིས་ཕར་སོང་ནས་འཕྲོག་རྩོད་བྱེད་ཀྱིན་ཡོད།
འདི་ལྟར། ཕག་ཚིལ་དེ་ཡང་ཐེངས་གཉིས་པར་བྱ་གག་ཅིག་གིས་ཟོས་
བྱུང་ནའང་ཅུང་མ་འགོར་བར་ཡང་ཕྱིར་ཐོན་བྱུང་བས། ཟ་འདོད་ཡོད་པའི་
བྱ་གག་རྗེས་མ་དེའང་ཚུར་བཀུག་བྱུང་ལ། འདི་ལྟར་གཅིག་རྗེས་གཉིས་
མཐུད་ཀྱིས་ཟ་བཞིན་འདུག དེ་བཞིན་ཕག་ཚིལ་དེས་བྱ་གག་ཚང་མའི་ཁོག་
པའི་ནང་ནས་འགྲུལ་བཞུད་ཐེངས་གཅིག་བྱས་པ་དང་ཕག་ཚིལ་སྔར་བཞིན་
ངའི་ཐག་པའི་སྟེང་དུ་ཡོད་པ་མ་ཟད་བྱ་གག་དེ་དག་མུ་ཏིག་བརྒྱུས་པ་ལྟར་
ཚང་མ་ཐག་པའི་སྟེང་དུ་བསྐོན་བྱུང་ལ་བརྒྱུད་རིམ་ཆ་ཚང་སྐར་བཅུ་ཡང་མ་
འགོར།
ང་རང་དགའ་སྤྲོ་ཚད་མེད་སྐྱེས་ཏེ་ནུས་ཤུགས་ཡོད་དགུ་བཏོན་ནས་ཁོ་
ཚོ་ཆུ་འགྲམ་དུ་བླངས་པ་དང་། ཇ་མས་བྱ་གག་འདི་འདྲ་མང་པོ་ཞིག་ཡོད་པ་
མཐོང་ན་དགའ་སྤྲོ་ཚད་མེད་སྐྱེས་པ་ཁོ་ཐག་ཡིན། ཡང་བྱ་གག་འདི་ཚོ་བྲོས་
འགྲོ་བར་དོགས་ཏེ་ཐག་པས་རང་ཉིད་ཀྱི་ཕྲག་པ་ནས་བསྐོར་བ་ཐེངས་དྲུག་
བདུན་ཙམ་བྱས་ནས་བསྡམས་ཏེ་ཕ་ཡུལ་དུ་འགྲོ་གྲབས་བྱས། འོན་ཀྱང་། ཕ་
ཡུལ་ལ་བྱ་གག་འདི་འདྲ་མང་པོ་ཞིག་ཁུར་ཏེ་ལམ་ཐག་རིང་པོ་ཞིག་བརྒྱུད་
ནས་འགྲོ་དགོས་པས། བྱ་གག་དེ་ཚོ་དངོས་ནས་ངའི་ཁུར་བོ་ཞིག་ཏུ་གྱུར་
འདུག ང་རང་ཐེ་ཚོམ་ཉིས་འགལ་སྐྱེས་པའི་སྐབས་སུ། ངོ་མཚར་བའི་དོན་
དག་ཅིག་བྱུང་སོང་སྟེ། བསམ་ཡུལ་ལས་འདས་པ་ཞིག་ལ་བྱ་གག་དེ་ཚོས་ཤེད་
ཤུགས་ཆེན་པོས་གཤོག་པ་རྡེབ་སྟེ་འཕུར་བྱུང་བས་ང་རང་སྤྲིན་གསེབ་དུ་
འཁྲིད་སོང་། ཁྱོད་ཚོས་བསམ་ཚོད་ཅིག་བྱས་ན་སྐབས་དེ་དུས་ཀྱི་ང་ཇི་འདྲའི་
ཡ་མཚར་ཞིག་སྐྱེས་ཡོད་ཀྱི་རེད་དམ།
ལས་བཟང་བ་ཞིག་ལ་ང་ནི་མི་བློ་བརྟན་ལྷོད་འཇགས་ཅན་ཞིག་ཡིན།
གལ་ཏེ་མི་གཞན་ཞིག་ཡིན་ཚེ་ཕལ་ཆེར་སྐྲག་ནས་སྙིང་སར་ལྷུང་ཡོད་པ་ཁོ་
ཐག་ཡིན། སྤྱིར་ན་བྱ་གག་འདི་ཚོ་ཚང་མ་ས་མཆོང་གནམ་མཆོང་བྱས་ནས་
འདུག་ཀྱང་ཕག་ཚིལ་ལེབ་མོ་གཅིག་དང་ཐག་པ་ཞིག་གིས་བཏུལ་བའི་རྗེས་སུ་
དངངས་སྐྲག་སྐྱེས་ཏེ་ཅུང་ཟད་བླ་འཁྱམས་ནས་ཡོད། ཡིན་ཡང་ངལ་གསོ་ཅུང་
ཙམ་ཞིག་བྱས་རྗེས་ནམ་རྒྱུན་གྱི་ཚུལ་ལུགས་བཞིན་འཕུར་འགོ་བརྩམས་བྱུང་
ངོ་།།
ང་ནི་དུས་ནམ་ཡིན་ཡང་མི་བློ་རིག་ཅན་ཞིག་ཡིན་པས། མིག་མདུན་ན་
ལྷག་པའི་དོན་དག་འདི་ལྟ་བུ་ལ་གདོང་གཏོད་དགོས་ཚེ་སྐབས་བསྟུན་སྣེ་ཁྲིད་
བྱས་ནས་རང་ཉིད་ཀྱི་ཆེད་དུ་བེད་སྤྱོད་བྱེད་པ་ཡིན། ངས་རང་ཉིད་ཀྱི་ལྭ་བའི་
ཐུ་བ་བསྒུལ་བཞིན་གྲུ་ཐོག་གི་ཁ་ལོ་བ་དང་འདྲ་བར་བྱ་གག་དེ་ཚོ་ལ་བཀོད་
འདོམས་བྱེད་ཞོར་དུ་སྨུག་པར་བཅིབས་ཤིང་སྤྲིན་ལ་ཞོན་ཏེ་རང་ཉིད་འདུག་
སའི་ཕྱོགས་སུ་སོང་བ་ཡིན། དུས་ཚོད་ཅུང་མ་འགོར་བར་ངའི་ཁྱིམ་གྱི་མཁའ་
དབྱིངས་སུ་ཐོན་བྱུང་། རང་ཉིད་ལ་སྐྱོན་ཅི་ཡང་མེད་པར་བདེ་འཇགས་ཀྱི་
ངང་ནས་མར་འབབ་པའི་ཆེད་དུ་ངས་སེམས་ཐག་གཙང་གཅོད་ཀྱི་སྒོ་ནས་
བྱ་གག་རྣམས་ཀྱི་མགོ་བོ་གཅིག་རེ་གཅིག་རེ་བྱས་ཏེ་བཅད་པ་ཡིན། འདི་ལྟར་
བྱས་པས་ང་རང་དལ་མོའི་ངང་བདེ་འཇགས་ཀྱིས་མར་བབས་བྱུང༌།
སྟབས་འགྲིག་པ་ཞིག་ལ་ང་རང་ཏག་ཏག་རང་ཁྱིམ་གྱི་དུ་ཁུང་ནང་དུ་
ལྷུང་བ་མ་ཟད་ཡང་དེ་ནས་ཐབ་ཁུང་ནང་དུ་ལྷུང་འདུག ལས་དབང་ངོ་མས་
བཟང་པོ་འདུག ཇ་མས་ད་དུང་མེ་ཁ་གསོས་མེད་པས་ང་རང་བདེ་འཇགས་
ཀྱིས་ཐབ་ཁུང་ལས་གོག་སྟེ་ཕྱིར་ཐོན་པ་ཡིན། ང་རང་སྒོ་ཆེན་མ་བརྒྱུད་པར་
ནང་དུ་ཐོན་པ་མ་ཟད་ད་དུང་བྱ་གག་མང་པོ་ཞིག་བསད་དེ་ཁྱེར་ཡོང་ཡོད་
པའི་དབང་གིས་ངའི་ཇ་མར་དངངས་སྐྲག་ཆེན་པོ་སྐྱེས་བྱུང་།
ཇི་འདྲ་རེད། གཏམ་རྒྱུད་འདི་ཧ་ཅང་ངོ་མཚར་ཅན་ཞིག་ཡིན་ན། འདི་
ལྟར་བལྟས་ནས་ཡོང་ན་ཕག་ཚིལ་ལ་བཀོལ་རྒྱ་ཧ་ཅང་ཆེན་པོ་ཡོད་པ་ཤེས་
ཐུབ། འོན་ཀྱང་། བྱ་བ་ཚང་མ་རང་ཉིད་ཀྱི་བློ་གྲོས་དང་སྙིང་སྟོབས་ལ་རག་
ལས་པ་ནི་བཤད་མ་དགོས་པ་ཞིག་ཡིན།
ལྕགས་མདའ་བཀོལ་ནས་བྱ་གོང་མོ་བརྔོན་པ།
དོན་གྱི་གནད་འགག་དང་འཕྲད་ཚེ་ངེས་པར་དུ་འཚབ་འཚུབ་མེད་པ་
དང་བབ་བརླིང་ཡིན་པ། འཕྲལ་ཐག་མྱུར་གཅོད་བཅས་བྱས་ན་ད་གཟོད་རང་
ཉིད་ཀྱི་བསམ་ཡུལ་ལས་འདས་པའི་ལེགས་འགྲུབ་དང་རྒྱལ་ཁ་འཐོབ་ངེས་
ཡིན།
དེའང་ངས་ཐེངས་སྔོན་མར་རི་དྭགས་བརྔོན་པ་དེ་དཔེར་བཞག་ནས་
བཤད་པར་བྱ། དེ་སྔོན་ངས་མེ་མདའ་གསར་བ་ཞིག་ཉོས་པས། དེ་ནགས་
གསེང་དུ་ཁྱེར་ནས་ལག་རྩལ་སྦྱོང་བརྡར་བྱེད་བསམ་པ་ཡིན། བསམ་ཚུལ་དེ་
དྲན་པའི་མོད་ལ་ཞོར་དུ་རྔོན་མདའ་ཁྱེར་བ་མ་ཟད་རྔོན་ཁྱིའང་ཁྲིད་ནས་
སོང་བ་ཡིན།
ལམ་བར་དུ་དམག་ཐོབ་དངོས་རྫས་མང་པོ་ཞིག་ཐོབ་པས་ལས་དབང་
བཟང་པོ་འདུག་པ་མ་ཟད།རྔོན་ཁྱིས་ཀྱང་དགའ་སྤྲོ་དང་བཅས་ཏེ་མཐའ་
འཁོར་དུ་ཕར་རྒྱུག་ཚུར་རྒྱུག་བྱེད་བཞིན་ནུས་ཤུགས་གང་ཡོད་བཏོན་ནས་ང་
ལ་རྔོན་དངོས་གསར་པ་ཞིག་རྙེད་པར་རོགས་རམ་བྱེད་བཞིན་འདུག
གློ་བུར་དུ་རྔོན་ཁྱིའི་ཟུག་སྐད་གྲགས་བྱུང་ལ། མ་གཞི་ཁོས་རྔོན་དངོས་
འཚོལ་སྐབས་བྱ་གོང་མོ་ཁྱུ་གཅིག་དངངས་སྐྲག་གིས་འཕུར་སོང་། ཡིན་ཡང་
སྐྱོན་མི་འདུག་སྟེ། ཁོ་ཚོ་ང་དང་ཐག་མི་རིང་བའི་ས་ནས་ཡང་བསྐྱར་མར་
བབས་བྱུང་།
གོ་སྐབས་ཐོན་བྱུང་བ་དང་མཉམ་དུ་ངའི་སེམས་ལ་དེ་མ་ཐག་གལ་ཏེ་དོ་
དགོང་གི་དགོང་ཟན་ནང་དུ་ཞིམ་མངར་ལྡན་པའི་བྱ་གོང་མོའི་འཚོ་བཅུད་
ཅིག་ཡོད་ན་ཅི་མ་རུང་སྙམ་པའི་རེ་འདུན་ཞིག་ཤར་བྱུང་། དེ་བས་ང་རང་
རྐང་འཇབ་ལག་འཇབ་བྱས་ནས་ཕར་སོང་བ་ཡིན། དེ་ནས་མེ་མདའི་མདའ་
ཁུང་ནང་ལ་བལྟས་པ་ན། མདེའུ་ཚང་མ་བཀོལ་ནས་ཚར་ཡོད། ད་ཅི་བྱེད།
ངས་གློ་བུར་དུ་དྲན་པ་སྐྱེན་པོའི་སྒོ་ནས་ཐབས་མཆོག་ཅིག་རྙེད་བྱུང༌། ངས་
དེ་མ་ཐག་རྔོན་མདའི་སྟེང་ལ་རྩེ་འབིགས་ཤིང་ཁ་རྣོ་བའི་ལྕགས་མདའ་ཞིག་
བཞག་རྗེས། བྱ་གོང་མོ་དག་གི་ཕྱོགས་ལ་གོམ་པ་གང་རེ་གང་རེ་སྤོས་ནས་སོང་
བ་ཡིན། “དལ་མོ་བྱོས།” “དལ་མོ་བྱོས”ཟེར་ཞོར་རང་གི་རྔོན་ཁྱི་ལ་བཀའ་
ཕབ་ནས་ངའི་འགྲོ་འདུག་ལྷང་ལ་འབུད་དུ་མ་འཇུག་ཅེས་བཤད་པ་དང་ཁོ་
ལ་སྔར་གནས་ནས་བཀའ་ལ་སྒུག་ཏུ་བཅུག་པ་དང༌། རང་ཉིད་ཀྱིས་མེ་མདའ་
བཟུང་སྟེ་བྱ་གོང་མོ་དེ་ཚོའི་ཉེ་སར་བཅར་ནས་སོང་། བྱ་གོང་མོ་རྣམས་ཀྱིས་
ངའི་གོམ་སྒྲ་ཐོས་པ་ན། དངངས་སྐྲག་སྐྱེས་ཏེ་འཕུར་འགོ་བརྩམས་བྱུང་། ཏག་
ཏག་སྐབས་དེར་ངས་མེ་མདའི་སྐམ་པ་མནན་པས་རྒྱག་ཐེངས་གཅིག་གིས་
བྱ་གོང་མོ་བདུན་བསད་འདུག ངའི་ལས་དབང་ངོ་མས་བཟང་པོ་འདུག དེ་
མ་རེད། ངའི་མདའ་རྩལ་ངོ་མཚར་ལྡན་པ་ཞིག་རེད་ཅེས་བཤད་ན་ཧ་ཅང་
ཚད་ལྡན་རེད། ལྕགས་མདའ་དེ་ཐག་མི་རིང་བའི་ས་ནས་དལ་མོའི་ངང་སར་
བབས་བྱུང་བས་ངའི་རྔོན་ཁྱི་དེ་བྱ་འཕུར་བ་དང་འདྲ་བར་ཕར་ལ་བརྒྱུགས་
སོང་བ་དང་། རྔོན་ཁྱིས་རྔོན་དངོས་ཁྱེར་ཏེ་སྤྲོ་སེམས་འཁོལ་བའི་ངང་ནས་
སྐད་ཅོར་བརྒྱབ་བྱུང་། ངས་བསད་ཚར་བའི་བྱ་གོང་མོ་དག་དང་དམག་ཐོབ་
ཀྱི་དངོས་རྫས་གཞན་རྣམས་ཁྱེར་ཏེ་མགྱོགས་མྱུར་གྱིས་ཕ་ཡུལ་གྱི་ཕྱོགས་སུ་
གོམ་པ་སྤོས་པ་དང༌། ང་ལ་སྒུག་ཡོད་པ་ནི་གྲོགས་པོ་དག་གི་བསྟོད་བསྔགས་
དང་ཕུན་སུམ་ཚོགས་པའི་དགོང་ཟས་ཞིག་ཡིན་པ་ཁོ་ཐག་ཡིན།
དོན་དག་འདིའི་སྟེང་ནས་གལ་ཏེ་སྒྲུབ་དཀའ་བའི་དོན་དག་ཞིག་དང་
འཕྲད་ཚེ་གཏན་ནས་དངངས་འཚུབ་སྐྱེས་མི་རུང་པ་དང་། ངེས་པར་དུ་ཧུར་
བརྩོན་གྱིས་བསམ་བློ་བཏང་སྟེ་ཐག་གཅོད་བྱེད་ཐུབ་པའི་ཐབས་བཀོད་ཅིག་
བཙལ་དགོས་པ་བསྟན་ཡོད། དེ་བས་མི་ལ་བརྩོན་འགྲུས་ལྡན་གྱུར་ན། །འཇིག་
རྟེན་འདི་ན་དཀའ་བ་མེད། །”ཅེས་གསུངས་པ་མ་ཡིན་ནམ།
ཝ་མོ་ནག་པོར་ལྕག་གིས་བྲབས་པ།
ཐེངས་ཤིག་ལ། ང་རང་ཨུ་རུ་སུའི་ནགས་ཚལ་ཡིད་དུ་འོང་བ་ཞིག་གི་ཁྲོད་
དུ་ཧ་ཅང་མཛེས་སྡུག་ལྡན་ཞིང་སྤྱིར་བཏང་མ་ཡིན་པའི་ཝ་མོ་ནག་པོ་ཞིག་
དང་འཕྲད། ངས་ཝ་མོ་དེ་མཚམས་མ་ཆད་པར་དེད་ཀྱང་ཁོའི་ལུས་སྟེང་གི་
རྩ་ཆེ་བའི་པགས་པ་དེ་ལ་མེ་མདས་བརྒྱབ་ནས་ཁུང་བུ་ཞིག་བརྟོལ་ཚེ་ཧ་ཅང་
ཡིད་སྐྱོ་བ་ཞིག་རེད་བསམ་ནས། མེ་མདས་གཏན་ནས་རྒྱག་མ་ཐུབ།
ངས་མེ་མདའི་ནང་གི་མདེའུ་བླངས་རྗེས། མདེལ་ཁུང་ནང་དུ་ཤིང་འཛེར་
སྲ་མོ་ཞིག་འཇོག་བཞིན་ར་མདར་རྒྱུགས་པ་ཡིན། ངས་ཤིང་འཛེར་ཀྱིས་གནས་
གང་ལ་བརྒྱབ་ན་འོས་འཚམ་ཡིན་མིན་ལ་འདང་མང་པོ་ཞིག་བརྒྱབ་རྗེས། ད་
གཟོད་གནས་བཟང་པོ་ཞིག་རྙེད་བྱུང་།
དམིགས་འབེན་གཏན་འཁེལ་བྱས་རྗེས། ངས་དལ་མོའི་ངང་མེ་མདས་
བརྒྱབ་པ་ན། དེ་མ་ཐག་ཝ་མོའི་རྔ་མ་དང་བཅས་ཏེ་སྔོང་པོའི་སྟེང་དུ་བརྡབས་
བྱུང་བས། ཝ་མོ་དེ་ཅུང་ཙམ་ཞིག་ཀྱང་འགུལ་མི་ཐུབ་པ་ཁོ་ཐག་ཡིན། དེའི་
རྗེས་སུ་ང་རང་འཚབ་འཚུབ་མེད་པར་ཁོའི་མདུན་དུ་སོང་སྟེ་རྔོན་གྲི་བཟུང་
ནས་ཝ་མོ་དེའི་གདོང་ལ་རྒྱ་གྲམ་དབྱིབས་ཅན་གྱི་རི་མོ་ཞིག་བྲིས་པ་དང་། ཁ་
ཕྱིར་འཁོར་ནས་འབྲབ་ལྕག་བླངས་ཏེ་ཤུགས་ཡོད་ཚད་ཀྱིས་ཝ་མོ་དེའི་ལུས་ལ་
གཞུས་པ་དང་། ཝ་མོ་དེ་མཛེས་སྡུག་ལྡན་པའི་རང་གི་པགས་པ་དེ་ལས་ཕྱིར་
ཡོང་བའི་བར་དུ་བྲབས་པ་ཡིན།
འདི་ལྟར། ང་ལ་རྩ་ཆེ་བའི་པགས་པ་ཆ་ཚང་ཞིག་ཐོབ་པ་མ་ཟད། ད་དུང་
འདི་འདྲའི་ཐུན་མོང་མ་ཡིན་པའི་འབྲབ་ལྕག་གིས་བྲབས་པའི་ལག་རྩལ་
ཞིག་ཀྱང་ཐོབ་པ་དེའང་དངོས་ནས་དགའ་འོས་པའི་དོན་དག་ཅིག་རེད་ཅེས་
བཤད་ན་ཆོག་ཆོག་རེད།
ཕག་རྒོད་ཐེངས་གཉིས་ལ་བརྔོན་པ།
སྟེས་དབང་དང་ལས་དབང་གིས་ནམ་ཡིན་ཡང་བྱ་དངོས་ཀྱི་མི་འདང་
ས་མང་པོ་ཞིག་ལ་ཁ་གསབ་བྱེད་ཐུབ་པ་ཡིན་ལ། འདི་ལྟ་བུའི་གནས་ཚུལ་ནི་
ང་ལ་ཡང་བྱེ་བྲག་གིས་བཤད་ཆོག་པའི་དཔེར་བརྗོད་ཅིག་ཡོད། ཐེངས་ཤིག་
ལ། ང་རང་ཏག་ཏག་ནགས་ཚལ་ཧ་ཅང་སྟུག་པོ་ཞིག་གི་ནང་དུ་བསྡད་ཡོད་
པའི་སྐབས་སུ། གློ་བུར་དུ་ཕག་རྒོད་ཕོ་ཞིག་དང་ཕག་རྒོད་མོ་ཞིག་གཅིག་རྗེས་
གཅིག་འབྲངས་ཀྱིས་ངའི་ཕྱོགས་སུ་ཡོང་བཞིན་འདུག་པ་མཐོང་བྱུང་།
ངས་མེ་མདས་བརྒྱབ་པ་ན། ཡིད་སྐྱོ་བ་ཞིག་ལ་མེ་མདས་མ་ཕོག་པར་
མདེའུ་ཁོ་གཉིས་ཀྱི་དཀྱིལ་ནས་ཤོར་སོང་། དེ་ལས་ཀྱང་ང་ལ་ཁོང་ཁྲོ་སྐྱེས་སུ་
བཅུག་པ་ནི་མེ་མདས་ཐེངས་གཅིག་བརྒྱབ་པ་དེར་ཕག་རྒོད་ཕོས་སྣང་དོགས་
མི་བྱེད་པར་མ་ཟད། ཁོས་གཏན་ནས་དེ་ལ་ཁ་ཡ་མི་བྱེད་པར་སྔར་བཞིན་
མདུན་དུ་བསྐྱོད་བཞིན་པ་དེ་རེད།
ངས་ལྐོག་ནས་རང་གིས་རང་ལ་མེ་མདས་ཅི་ཞིག་ལ་མ་ཕོག་པར་ལེ་
བདའ་བྱས་པ་ཡིན་ལ། དེ་དང་མཉམ་དུ་ད་དུང་ཡ་མཚན་ཅན་གྱི་དོན་དག་
ཅིག་མཐོང་བྱུང་། ཕག་རྒོད་ཕོ་དེ་ཧ་ཅང་ཐག་རིང་ཞིག་ཏུ་སོང་ན་ཡང་ཕག་
རྒོད་མོ་དེ་ཅུང་ཙམ་ཡང་མི་འགུལ་བར་ད་དུང་སྔར་གནས་ན་བསྡད་འདུག་
ལ། བལྟས་ཚོད་ཀྱིས་ས་ངོས་སུ་འབྱར་ནས་བསྡད་ཡོད་པ་དང་འདྲ།
ད་ནི་ཁོང་ཁྲོ་སྐྱེས་པ་ལས་གཞན་དགོད་བྲོ་བའི་དོན་དག་ཀྱང་མང་པོ་
ཞིག་འདུག ཁོ་ཚོ་དངོས་ནས་ངའི་མེ་མདའ་ལ་མི་སྐྲག་པར་ས་དེ་ག་ནས་
མདེའུས་ཕོག་པར་གྲ་སྒྲིག་བྱེད་པ་ཡིན་ནམ། ང་རང་ཉེ་སར་བཅར་ནས་
བལྟས་པ་ན། ཕག་རྒོད་མོ་དེ་ཞར་མ་ཞིག་ཡིན་པ་གཞི་ནས་ཤེས། ཕག་རྒོད་མོ་
དེ་ཞ་ར་ཞིག་ཡིན་པའི་དབང་གིས་ལམ་རྙེད་ཀྱིན་མི་འདུག དེ་བས་ནམ་ཡིན་
ཡང་ཕག་རྒོད་ཕོ་དེའི་རྔ་མ་ལ་སོ་བཏབ་སྟེ་ཕག་རྒོད་ཕོ་ཡིས་ལམ་ཁྲིད་པར་
བརྟེན་ཡོད་ལ། ངས་མེ་མདའ་བརྒྱབ་པའི་སྐབས་དེར། མདེའུ་ཏག་ཏག་ཁོ་
གཉིས་ཀྱི་བར་ནས་སོང་སྟེ་ཕག་རྒོད་ཕོའི་རྔ་མ་བཅད་ཟིན་པས། ཕག་རྒོད་ཞ་
ར་དེས་ད་དུང་བཅད་ཟིན་པའི་རྔ་མ་དེ་ཁ་ནང་ལ་བཟུང་ནས་སྔར་གནས་ན་
བསྡད་འདུག འོན་ཀྱང་ལམ་ཁྲིད་མཁན་གྱི་བུ་ཕྲུག་གིས་རང་ཉིད་གཅིག་པུ་
ལས་རང་གི་ཨ་མར་ཁ་ཡ་མི་བྱེད་པར་བུད་སོང་བས། ཕག་རྒོད་ཞ་ར་དེ་ལ་
ཐབས་བཀོད་ཅི་ཡང་མེད་པར་གནས་དེ་རུ་ལངས་ནས་བསྡད་འདུག
འདི་འདྲའི་དོན་བཟང་ཞིག་བྱུང་སོང་བས་ང་རང་དགའ་སྤྲོ་ཚད་མེད་
སྐྱེས་ཞོར་དུ་ཕག་རྒོད་ཕོ་དེས་བསྐྱུར་བའི་རྔ་མ་ལ་འཇུས་ནས་གནས་སྐབས་
སུ་ལམ་ཁྲིད་པ་ཞིག་གི་ལས་ཀ་གཉེར་བ་དང་། ཤེད་ཤུགས་ཅི་ཡང་འདོན་
མི་དགོས་པར་ཕག་རྒོད་ཞར་མ་དེ་ཁྲིད་ནས་ཕ་ཡུལ་ལ་ལོག་པ་ཡིན། སྙིང་རྗེ་
བའི་ཕག་རྒོད་ཞར་མ་དེ་མགོ་ལྕོག་ལྡེམ་ལྡེམ་གྱི་ངང་ནས་ངའི་རྗེས་སུ་སྙེག་
ནས་ཡོང་བཞིན་ཡོད་ལ། ཕལ་ཆེར་མོའི་བསམ་པར་ཁ་ལེན་ཚིག་བརྩི་ཆེ་བའི་
བུ་ཕྲུག་ཕྱིར་འོང་སྟེ་ཁོ་ལ་ལམ་ཁྲིད་བཞིན་ཡོད་པར་སྙམ་པ་འདྲ།
ཕག་རྒོད་མོ་དང་འཕྲད་པ་ནི་དངོས་ནས་མི་རྣམས་འཇིགས་ཡེར་བའི་
དོན་དག་ཅིག་རེད། གལ་ཏེ་ཕག་རྒོད་ཕོ་ཞིག་དང་འཕྲད་པ་ཡིན་ཚེ། དེ་ལས་
ཀྱང་འཇིགས་ཡེར་ཞིང་ཉེན་ཁ་ཆེ་བ་ཞིག་ཡིན་པ་ཁོ་ཐག་རེད།
ཐེངས་ཤིག་ལ། ངས་རི་དྭགས་བརྔོན་ཏེ་ཕྱིར་ཕ་ཡུལ་དུ་ལོག་པའི་ལམ་
བར་དུ་དོན་དག་འཇིགས་སུ་རུང་བ་ཞིག་དང་འཕྲད་པ་ཡིན་ཏེ། སྐབས་དེར་
ངས་མདེའུ་ཚང་མ་བཀོལ་ཚར་ཡོད་པ་དང་གློ་བུར་དུ་ཕག་རྒོད་ཅིག་གིས་
ངའི་གདོང་བསུས་ཏེ་བརྒྱུགས་ནས་ཐོན་བྱུང་བས་དངོས་ནས་ཡ་ང་བ་ཞིག་
ཡིན་པ་དང། ང་རང་དེ་མ་ཐག་ང་དང་ཆེས་ཐག་ཉེ་བའི་སྔོང་པོ་དེའི་སྟེང་
དུ་འགོས་ནས་བསྡད་པ་ཡིན།
དེ་ནི་ཅུང་ཆེ་རྒྱུ་མེད་པའི་ཤིང་སྟག་པ་ཞིག་ཡིན་ལ། ཕར་གཡུག་ཚུར་
གཡུག་བྱས་ནས་ཕལ་ཆེར་ང་རང་ཐེག་མི་ཐུབ་པར་མ་ཟད་ངའི་རྐང་པ་
གཉིས་པོ་ད་དུང་ཡལ་གའི་སྟེང་དུ་མར་བསྣར་ནས་བསྡད་ཡོད། འོན་ཀྱང་། ༡
ཉེན་ཁ་ཆེ་བའི་དུས་སུ་ལོ་མ་ཞིག་ལ་འཇུས་ཏེ་བསྡད་ནའང་སྲོག་ཉེན་ལས་
ཐར་བའི་དཔེ་ཡང་གཏན་ནས་མེད་པ་ཞིག་ག་ལ་ཡིན།
ཕག་རྒོད་ཀྱིས་དེ་མ་ཐག་ཤིང་སྟག་པའི་སྟེང་ལ་རྒོལ་བར་བལྟས་ན་ཕག་
རྒོད་དེ་ཧ་ཅང་ལྟོགས་ཡོད་པ་ཁོ་ཐག་རེད། ཁོས་དཀར་སིང་ངེར་ཡོད་པའི་
མཆེ་བ་གཙིགས་ཏེ་ངའི་རྐང་པ་གཉིས་ཀྱི་ཕྱོགས་སུ་གཏད་ནས་ཡོང་བའི་
སྐབས་དེར། ང་རང་དངོས་ནས་དངངས་སྐྲག་ཆེན་པོ་སྐྱེས་པ་དང་མགྱོགས་
མྱུར་གྱིས་རྐང་པ་གཉིས་པོ་ཅུང་ཙམ་གནམ་ལ་གཏད་པས་སྐྱོན་ཅི་ཡང་མ་
བྱུང་། ཨ་ཨ་ཨ། ཅུང་ཙམ་ཞིག་མིན་ན་ཕག་རྒོད་དང་གདོང་གཏུགས་བརྒྱབ་
སོང་། དུད་འགྲོ་ལྟས་ངན་དེ་ཁོང་ཁྲོ་ལངས་ཏེ་འགྲམ་ཕྱོགས་ནས་ངའི་སྟེང་
ལ་ཤེད་ཤུགས་ཡོད་རྒུས་མཆོང་ནས་ཐོན་བྱུང་། ད་མ་འགྲིག ཕག་རྒོད་ཀྱི་
མདུང་ལྟར་རྣོ་བའི་མཆེ་བ་ཡིས་ཤིང་སྟག་པ་ལ་ཁུང་བུ་མང་པོ་ཞིག་བརྟོལ་
འདུག ཡིན་ན་ཡང་། ཁོས་ང་ལ་གནོད་པ་ཅུང་ཙམ་ཞིག་ཀྱང་བྱེད་མ་ཐུབ་པ་
མ་ཟད་ཁོའི་མཆེ་བ་རིང་པོ་དེ་ད་དུང་སྔོང་པོའི་ནང་དུ་ཟུག་འདུག་པས། ཁོ་
རང་འགུལ་ཙམ་ཀྱང་བྱེད་མི་ཐུབ་པར་གནས་དེ་རུ་གྲགས་མེད་འགུལ་མེད་དུ་
བསྡད་བྱུང་།
ང་རང་ཐེ་ཚོམ་ཅི་ཡང་མེད་པའི་སྒོ་ནས་སྡོང་མགོ་ནས་མར་ལྡིང་སྟེ་ཁུ་
ཚུར་ལས་ཆེ་བའི་ཆུ་རྡོ་ཞིག་བླངས་ཏེ་ཕག་རྒོད་ཀྱི་ཕྱིར་མངོན་པའི་མཆེ་བའི་
སྟེང་ལ་ཤེད་ཤུགས་ཡོད་རྒུས་བརྒྱབ་སྟེ། མཆེ་བའི་རྩེ་མོ་ལེབ་ལེབ་ཏུ་བཅོས་
ནས་ནམ་ཡང་ཕྱིར་ལེན་མི་ཐུབ་པར་བྱས་པ་ཡིན།
ལས་ཀ་འདི་ཡོད་ཚད་སྒྲུབ་ཚར་བའི་རྗེས་སུ། ང་རང་བག་ཕེབས་པའི་སྒོ་
 ནས་ཕ་ཡུལ་ལ་ལོག་པ་དང་མཚན་མོར་གཉིད་སྐྱིད་པོ་ཞིག་ལོག་ནས་བསྡད་
པ་ཡིན། ཉིན་གཉིས་པའི་སྔ་མོར། ངས་མི་འགའ་ཁྲིད་དེ་འདྲུད་འཁོར་གཅིག་
དང་ཐག་པ་ཞིག་ཁྱེར་ནས་ཤིང་སྟག་པའི་འགྲམ་དུ་སོང་བ་ཡིན། དེར་ཐོན་པ་
ན། ཕག་རྒོད་དེ་ད་དུང་གནས་དེ་རུ་ཡོད་ལ་ཁོ་རང་ཐང་ཆད་ནས་ཁ་སང་གི་
ངར་ཤུགས་དེ་རྩ་བ་ནས་ཡལ་འདུགཧ་ཧ་ཧ།དེ་ལྟར་ཁོ་རང་ངའི་དམག་ཐོབ་
དངོས་རྫས་སུ་གྱུར་སོང་།
ཁྱེད་ཚོས་བལྟས་ན་ཕག་རྒོད་དེའི་ལྗིད་ཚད་ག་འདྲ་ཞིག་ཡིན་རྒྱུ་རེད།
མི་མང་པོ་ཞིག་མེད་ན་ཕག་རྒོད་དེ་འདྲུད་འཁོར་གྱི་སྟེང་དུ་འཇོག་རྒྱུའང་
དངོས་ནས་དཀའ་མོ་ཞིག་རེད། ཚོང་བདག་གིས་ང་ལ་བཤད་རྒྱུར། ཕག་རྒོད་
དེ་ལ་རྒྱ་མ་བཞི་བརྒྱ་དང་བཞི་བཅུ་ཡོད་ཟེར།
དོན་དག་འདི་བསྒྲུབས་པ་དངོས་ནས་ཁྱད་དུ་འཕགས་པ་ཞིག་ཡིན་པས།
ངས་བསམ་ན་ཕག་རྒོད་ཀྱི་མཆེ་བ་འཁྱོག་པོར་བཏང་སྟེ་སྔོང་པོའི་ནང་དུ་
བརྡབ་པ་ལ་ཁྱོད་ཚོ་དོགས་པ་ཟ་བ་ཁོ་ཐག་ཡིན། དེའི་རྐྱེན་གྱིས་ངས་འདི་ནས་
ཁྱོད་ཚོ་ལ་ཁ་གསབ་ཅིག་བྱེད། དེ་ནི་ངས་ཆུ་རྡོ་བཟུང་སྟེ་ཕྱོགས་བཞི་མཚམས་
བརྒྱད་ནས་མཆེ་བའི་རྩེ་མོར་དུས་ཡུན་རིང་པོ་ཞིག་ལ་བརྒྱབ་པ་དང་། སྲ་ཞིང་
མཁྲེགས་པའི་མཆེ་བ་དེ་གཙུབ་བརྡར་གྱི་དྲོད་ཀྱིས་ངར་ནས་སྙི་མོ་ཞིག་དུ་
བཏང་རྗེས། ད་གཟོད་དངོས་ནས་མཆེ་བ་དེ་སྔོང་པོའི་ནང་ནས་ཕྱིར་འབལ་
མི་ཐུབ་པར་གྱུར་པ་རེད།
ད་ལྟ་ཁྱོད་ཚོ་ཡིད་ཆེས་སོང་ངམ།
སྤྱི་གཙུག་ན་སེའུ་ཤིང་སྐྱེས་ཡོད་པའི་ཤ་བ།
ཐེངས་ཤིག་ལ། རང་ཉིད་ཀྱིས་ལམ་བར་དུ་ཉོས་པའི་སེའུ་འབྲས་དེ་ལག་
ཏུ་བཟུང་ནས་ཟ་ཞོར་དང་འགྲོ་ཞོར་དུ་ནགས་གསེང་བརྒྱུད་ནས་སོང་བ་ཡིན།
སྐབས་དེར་སེའུ་འབྲས་སྨིན་ནས་འབྲས་བུ་ཞིམ་པོ་ཐོགས་པའི་དུས་ཚིགས་
ཡིན་པས། ཁྱོད་ཚོས་ཀྱང་བསམ་ཚོད་ཅིག་བྱོས་དང༌། དེའི་བྲོ་བ་དངོས་ནས་ཧ་
ཅང་ཞིམ་པོ་འདུག
ནགས་གསེབ་ཏུ་འགྲོ་བའི་སྐབས་སུ། གློ་བུར་དུ་མདུན་ཕྱོགས་སུ་མཛེས་
སྡུག་ངོ་མཚར་ལྡན་ཞིང་ཤ་རྒྱས་གྲ་ཡག་ཅན་གྱི་ཤ་བ་ཞིག་ཐོན་བྱུང་། ཁོའི་
མགོ་ན་ད་དུང་ཐར་ཐོར་དུ་ཡོད་པའི་རྭ་ཅོ་གཉིས་སྐྱེས་འདུག་པས། འདི་ནི་
འཇིག་རྟེན་འདིའི་སྟེང་གི་ཆེས་མཛེས་སྡུག་ལྡན་པའི་ཤ་བ་དེ་རེད་ཅེས་བདག་
གིས་བཤད་ཕོད།
འདི་ལྟ་བུའི་ཤ་བ་མཛེས་སྡུག་ཅན་ཞིག་མི་སུ་ཞིག་གིས་མཐོང་ཡང་
དགའ་སྤྲོ་སྐྱེས་མི་སྲིད་མཁན་གཅིག་ཀྱང་མེད་པས། ངས་ཀྱང་གོམས་ལོབས་སུ་
ཡོད་པའི་བྱ་སྤྱོད་ཀྱིས་རང་གི་མདེའུ་ལ་ལག་པས་རེག་པ་ཡིན། འོན་ཀྱང༌།སྔོན་
ཆད་དང་འདྲ་བར་གནད་འགག་གི་དུས་སུ་ནམ་ཡིན་ཡང་ངའི་ལས་དབང་
མི་བཟང་བ་ཞིག་རེད། ད་ཐེངས་ཀྱང་མདེའུ་ཚང་མ་སྔ་མོ་ནས་བཀོལ་ཚར་
འདུག དེ་ལས་ཀྱང་ལྷག་ཏུ་ཁོང་ཁྲོ་ལངས་པ་ནི་ཤ་བ་དེས་འགུལ་ཙམ་ཡང་
མི་བྱེད་པར་ང་ལ་བལྟས་འདུག་པར་མ་ཟད་ང་རང་སྣང་མེད་དུ་བཞག་ཡོད་
པས། ཕལ་ཆེར་ཁོས་སྔ་མོ་ནས་ངའི་མདེལ་ཁུང་ན་མདེའུ་མེད་པར་ཤེས་ཡོད་
པ་དང་ཨ་ན་མ་ན་རེད།
ང་ནི་གནམ་འོག་འདིའི་ཆེས་བཟོད་བསྲན་ཆེ་བའི་མི་ཞིག་ཡིན་པས་ཤ་
བ་དེར་ང་ལ་སྣང་ཆུང་གཏན་ནས་མི་བྱེད་ཁོ་ཐག་ཡིན། ང་ལ་མདེའུ་མེད་པ་
བདེན་ནའང་སེའུ་ཡི་འབྲས་བུ་ཡོད་པས། ངས་རྔོན་མདའི་ནང་དུ་མེ་རྫས་གྲ་
སྒྲིག་བྱས་པ་དང་ད་དུང་སེའུ་ཡི་འབྲས་བུ་བཞག་རྗེས་ཤ་བ་དེར་གཏད་ནས་
མེ་མདའ་བརྒྱབ་པ་ན། “པོང་”ཞེས་སྒྲ་གྲགས་པ་དང་མཉམ་དུ་སེའུ་འབྲས་
འཕུར་སོང་། ངས་མེ་མདའས་བརྒྱབ་པ་ད་དུང་ཧ་ཅང་ཚད་དང་ལྡན་པ་ཞིག་
ཡིན་ལ་མདེའུ་དེ་རྭ་ཅོ་གཉིས་བར་གྱི་ཐོད་པའི་སྟེང་དུ་ཕོག་འདུག ད་ཐེངས་
ཀྱི་མེ་མདའ་འདི་བརྒྱབ་པས་ཤ་བ་དེ་མགོ་ཡོམ་འཁོར་ནས་མགོ་བོ་ལྡམ་མ་
ལྡེམ་མེ་བྱེད་ཅིང་གོམ་པའང་འཁྱར་འཁྱོར་དུ་སྤོ་བཞིན་འདུག ཤ་བ་དེ་མགོ་
ཡོམ་འཁོར་བ་བདེན་ནའང་རྨས་སྐྱོན་ཐེབས་མེད་པ་མངོན་གསལ་གྱིས་ཤེས་
ཐུབ། དེ་ལྟར་ཤ་བ་དེ་རིམ་གྱིས་བྱ་འཕུར་བ་ལྟར་བྲོས་སོང་།
འདི་ལྟ་བུའི་བརྔོན་བྱ་བཟང་པོ་ཞིག་ལག་ནས་ཤོར་སོང་བས། དངོས་ནས་
ཡིད་སྐྱོ་བ་ཞིག་རེད།
ཕ་ཡུལ་ལ་ཐོན་རྗེས། ཁྱིམ་མི་རྣམས་ཀྱིས་ང་ལ་འཕྱ་དམོད་བྱས་པ་མ་ཟད་
སེའུ་འབྲས་ཟ་ཐེངས་རེར་ཁོ་ཚོས་བསམ་བཞིན་དུ་སེའུ་ལྤགས་གཙང་མ་ཞིག་
བཤུས་རྗེས་སྡུད་གསོག་བྱས་ཏེ་ཐེངས་རྗེས་མར་ངས་ཤ་བ་རྔོན་པའི་སྐབས་སུ་
བཀོལ་སྤྱོད་བྱེད་པར་བཞག་པ་ཡིན་ཟེར།
ལོ་གཅིག་གི་རྗེས་སུ། ང་ཡང་བསྐྱར་ནགས་ཚལ་དེའི་ཁྲོད་དུ་རི་དྭགས་
རྔོན་དུ་སོང་བ་ཡིན། གློ་བུར་དུ་ནགས་ཚལ་གྱི་ཐག་རིང་ས་ནས་མཛེས་སྡུག་
ཡིད་དབང་འཕྲོག་པའི་ཤ་བ་ཞིག་མཐོང་བྱུང་ལ། རྭ་ཅོ་གཉིས་ཀྱི་དཀྱིལ་དུ་
ད་དུང་ཁྲེ་ཙེ་བཅུ་ལས་མཐོ་བའི་སེའུ་ཤིང་ཞིག་སྐྱེས་འདུག་པ་དེར་གསོན་
ཤུགས་རབ་ཏུ་རྒྱས་ཡོད་པ་མ་ཟད་དམར་ཞིང་ཆེ་བའི་སེའུ་འབྲས་ཀྱང་མང་
པོ་ཐོགས་འདུག
དངོས་ནས་ཡིད་ཆེས་དཀའ་བ་ཞིག་རེད། ངས་མིག་བྱིལ་བྱིལ་ཐེངས་
གཅིག་བྱས་རྗེས་རང་ལ་མིག་འཁྲུལ་བྱུང་ཡོད་དམ་སྙམ་ནས་བལྟས་པ་ན།
ཚང་མས་ང་ལ་ཡིད་ཆེས་བྱོས་དང་། ངའི་མིག་མདུན་དུ་དངོས་ནས་ཁྱད་
མཚར་ལྡན་པའི་ཤ་བ་ཞིག་ཡོད་པ་མ་ཟད་མགོ་གཙུག་ནའང་སེའུ་ཤིང་ཤིན་
ཏུ་མཛེས་པོ་ཞིག་སྐྱེས་འདུག
ངས་དེ་མ་ཐག་ཐེངས་སྔོན་མའི་ཉེན་ཁ་དེ་ཡིད་ལ་དྲན་བྱུང་། དེ་ནི་
ང་རང་ན་ནིང་འཕྲད་པའི་ཤ་བ་དེ་ཡིན་འདུག་ལ། སེའུ་ཤིང་དེའང་ངས་
མེ་མདས་བརྒྱབ་པའི་སེའུ་འབྲས་དེ་སྐྱེས་པ་རེད། དེ་བས་ཤ་བ་དེ་ནི་སྔ་མོ་
ནས་ངའི་ཁྲིམས་མཐུན་རྒྱུ་ནོར་ཡིན་པ་མ་ཟད་མགོ་གཙུག་ན་སྐྱེས་པའི་སེའུ་
ཤིང་དེའང་ང་ལ་དབང་བ་ཡིན་ནོ། །ཐེངས་འདིར་ངས་མདེའུ་མང་པོ་ཞིག་
བཟུང་ཡོད་པས་ཤ་བ་དེ་ལས་དབང་བཟང་པོ་ཞིག་མིན་པ་ཁོ་ཐག་ཡིན། ངས་
དམིགས་འབེན་གཏན་འཁེལ་བྱས་རྗེས་མེ་མདས་བརྒྱབ་པ་ན་ཤ་བ་དེ་ས་ཐོག་
ཏུ་འགྱེལ་སོང་། འདི་ལྟར་ངས་ཤ་བའི་ཤ་སྲེག་མ་ཟ་ཐུབ་སོང་བར་མ་ཟད་ད་
དུང་སེའུ་འབྲས་མང་པོ་ཞིག་ཟ་རྒྱུ་ཡོད་ལ་སེའུ་འབྲས་ཀྱི་ཁུ་བའང་ཕུན་སུམ་
ཚོགས་པ་ཞིག་འཐུང་རྒྱུ་ཡོད་སོང་། སྔོང་པོ་དེའི་སྟེང་དུ་མངར་ཞིང་ཞིམ་པའི་
འབྲས་བུ་མང་པོ་ཞིག་ཐོགས་ཡོད་པས་བྲོ་བ་ཁྱད་པར་དུ་འཕགས་པ་ཞིག་
རེད།
དེར་མ་ཟད་དེ་ལས་ཀྱང་ལྷག་པའི་དོན་ཆེན་ཞིག་ཡོད་པ་ནི། དེ་ནས་
བཟུང་སེའུ་འབྲས་བསྟན་ཏེ་ང་ལ་འཕྱ་དམོད་བྱེད་ཐུབ་མཁན་གཅིག་ཀྱང་མ་
བྱུང་ངོ༌། །
མེ་རྡོ་བཀོལ་ནས་དོམ་བརྔོན་པ།
ཐེངས་ཤིག་ལ། ནམ་མཁའ་སྔོ་ཞིང་གཡའ་དག་པ་ཞིག་ཡིན་ཏེ། ངས་མེ་
རྫས་སོགས་ལག་ཏུ་ཁྱེར་ནས་ཕོ་ལན་གྱི་ནགས་ཚལ་ཞིག་གི་ཁྲོད་དུ་སེམས་
གཡེང་ནས་འགྲོ་བཞིན་ཡོད། སྐབས་དེར་ས་རུབ་ལ་ཉེ་བས་ཡུལ་ལ་ལོག་
པར་གྲ་སྒྲིག་བྱས་པ་ཡིན། ཡིན་ཡང་མདུན་ཕྱོགས་ནས་ཧ་ཅང་འཇིགས་སུ་
རུང་བའི་དོམ་རྒན་ཞིག་ཐོན་བྱུང༌། ཁོས་ལག་པ་ཕར་གཡུག་ཚུར་གཡུག་བྱེད་
བཞིན་མཆེ་གཙིག་སྡེར་བགྲད་ཀྱིས་ཐོན་པར་བལྟས་ན། ཕལ་ཆེར་ཉིན་འགའ་
ལ་ཟ་མ་ཟོས་མེད་པར་ཁམ་གང་གིས་ང་རང་ཟ་འདོད་པའི་སྟོང་བསམ་
བཅངས་ཡོད་པ་འདྲ། ངས་དངོས་ནས་ཡུལ་ལ་མ་ལོག་པའི་སྔོན་དུ་འདི་
འདྲའི་གཅན་གཟན་གཏུམ་པོ་ཞིག་དང་འཕྲད་སྲིད་པ་ཡིད་ལའང་མ་དྲན།
ང་རང་ཅི་བྱེད་འདི་བྱེད་མེད་པར་དངངས་སྐྲག་སྐྱེས་ཏེ་རང་ཉིད་ཀྱི་ཁུག་མ་
ཡོད་ཚད་ཕར་སློག་ཚུར་སློག་ཅིག་བྱས་པ་ན། མེ་རྫས་དང་མེ་རྟ་གཏན་ནས་
མ་རྙེད། འོན་ཀྱང་རང་ཉིད་ཀྱིས་མེ་རྫས་ཁྱེར་ཡོད་པ་ཡིད་ན་གསལ་པོར་ཡོད་
པས། བཙལ་བཙལ་མཐར། གྲ་སྒྲིག་དུ་བཀོལ་བའི་མེ་རྡོ་གཉིས་ལས་མ་རྙེད། འུ་
ཐུག་ཐབས་ཟད་ཀྱི་གནས་ཚུལ་འོག་ཏུ་ད་གཟོད་བཀོད་པ་ཅི་ཞིག་ཡིན་ཡང་
ད་ནི་དེ་བཀོལ་སྤྱོད་བྱེད་པ་ལས་ཐབས་བཞིན་ཅི་ཡང་མེད།
སྐབས་འདི་ལ། དོམ་རྒན་དེ་ང་དང་ཐག་ཇེ་ཉེ་ནས་ཇེ་ཉེ་ཡིན་པས་ཁོའི་
ཁ་ནང་ནས་ངར་སྐད་སྒྲོག་པའང་ཚོར་ཐུབ། ཐབས་བཀོད་གཞན་ཅི་ཡང་མ་
རྙེད་ནའང༌། ངས་བྲེལ་འཚུབ་ཀྱི་ཁྲོད་དུ་ཐབས་བཀོད་ཅིག་ཅིས་ཀྱང་རྙེད་
དགོས་པས། མེ་རྡོ་གཅིག་བླངས་ཏེ་དོམ་རྒན་གྱིས་ཁ་གདངས་ཡོད་པའི་སྐབས་
ཏག་ཏག་མེ་རྡོ་དེ་ཁོའི་ཁོག་པའི་ནང་དུ་དང་བསྟུན་ནས་འཕངས་པ་ན།
ལྷུང་སོང་། དོམ་དེ་ལུས་པོ་ཅུང་མི་བདེ་བར་གྱུར་པ་དང་འདྲ་བར་གློ་བུར་དུ་
བསྡད་བྱུང་ལ། ཅུང་མ་འགོར་བར་ལུས་པོ་ཕར་འཁོར་ཏེ་ཨོང་ཤ་ང་ལ་གཏད་
བྱུང་། དེ་བས། ངས་མེ་རྡོ་གཞན་པ་དེ་ཁོའི་བཤང་སྒོ་ལ་གཏད་ནས་གཡུག་པ་
ན་མེ་རྡོ་དེ་ཕར་འཁྱོག་ཚུར་འཁྱོག་མེད་པར་ནང་དུ་ལྷུང་སོང་བ་མ་ཟད།
ཀ་འདི་ཚང་མའང་དབུགས་ཐེངས་གཅིག་གིས་ཡོངས་སུ་འགྲུབ་སོང་།
དོན་དག་ཀྱང་དངོས་ནས་དེ་འདྲའི་སྟབས་འགྲིག་པ་ཞིག་ལ། མེ་རྡོ་དེ་
བཤང་སྒོའི་ནང་དུ་ལྷུང་མ་ཐག་ཁོའི་ཁོག་པའི་ནང་དུ་སྔ་མོ་ནས་ཡོད་པའི་
མེ་རྡོ་དེ་དང་གདོང་ཐུག་བྱུང་བ་ན། མགྱོགས་མྱུར་གྱིས་མེ་སྦར་བྱུང་བ་མ་
ཟད་སྐད་དྲག་པོ་ཞིག་དང་མཉམ་དུ་འབར་གས་བྱུང་སོང་བས་དོམ་རྒན་དེ་
ཤ་ཐོར་རུས་ཐོར་དུ་གྱུར་སོང་། མི་རྣམས་ཀྱིས་བཤད་པ་ལྟར་ན། མེ་རྡོ་ཐེངས་
དང་པོར་འཕངས་པ་དེ་ལྟར་ཅི་བསམ་ལྷུན་འགྲུབ་ཡོང་བ་ནི་ལས་སླ་མོ་ཞིག་
མིན་ལ། དེ་ལས་ཀྱང་དཀའ་ཁག་ཆེ་བ་ནི་ཐེངས་གཉིས་པའི་མེ་རྡོ་དེ་སྟབས་
འགྲིག་ནས་སྔ་མོའི་མེ་རྡོ་དང་གདོང་ཐུག་བྱུང་རྒྱུ་དེ་རེད་ཟེར། ཡིན་ཡང་ངས་
འདི་འདྲའི་ཉེན་ཁ་ཆེ་བའི་ཐབས་བཀོད་དེང་ཕྱིན་ཆད་དུ་བཀོལ་སྤྱོད་གཏན་
ནས་མི་བྱེད་པར་མ་ཟད་སྒོ་ཕྱིར་འགྲོ་སྐབས་ངེས་པར་དུ་ལུས་སྲུང་དྲག་ཆས་
འཁྱེར་ཁོ་ཐག་ཡིན།
འོན་ཀྱང་། ངའི་ལས་དབང་ལ་ནམ་ཡིན་ཡང་བར་ཆད་ཐེབས་སྲིད་པའི་
སྐབས་ཡོད་པ་མ་ཟད་གཏུམ་སྤྱོད་ཆེ་ཞིང་འཇིགས་སྐྲག་སྐྱེས་སྲིད་པའི་གཅན་
གཟན་དེ་ཚོའི་མདུན་ནས་ཅི་བྱ་གཏོལ་མེད་དུ་གྱུར་པའི་སྐབས་སུའ ང་རྐྱེན་
ངན་བར་ཆད་ཀྱིས་ཏག་ཏག་ང་རང་བཙལ་ནས་ཐོན་བྱུང༌། མེ་རྡོ་བཀོལ་ནས་
རི་དྭགས་རྔོན་པར་འབྲེལ་བའི་གཏམ་རྒྱུད་ལས། ངས་བསམ་ན་གོང་དུ་བཤད་
ཚར་བའི་གཏམ་རྒྱུད་དེ་ལས་གཤམ་དུ་འཆད་པར་བྱ་བའི་གཏམ་རྒྱུད་འདི་
ནི་སྔར་ལས་ཧང་སངས་དགོས་པ་ཞིག་རེད།
ཐེངས་དེར། ངས་མེ་རྡོ་སྔར་བས་རྣོན་པོ་ཞིག་ཏུ་གཏོང་ཆེད་གྲི་ཆུང་ཞིག་
བཀོལ་ནས་མེ་རྡོ་དེ་རྔོན་མདའི་སྟེང་ནས་མར་སྣར་དུ་བཅུག་པ་ཡིན་ལ། སྐབས་
དེར་ངའི་ཁ་གཏད་དུ་དོམ་རྒན་ཞིག་ཡོང་བཞིན་ཡོད་པ་ངས་གཏན་ནས་མ་
ཤེས། འདིའི་སྐབས་སུ། ང་ལ་ཐབས་བཀོལ་ཉག་གཅིག་ཡོད་པ་ནི་མགྱོགས་མྱུར་
གྱིས་བྲོས་ཏེ་སྡོང་པོ་ཞིག་གི་སྟེང་ཏུ་འགོ་རྒྱུ་དེ་རེད། འོན་ཀྱང་། སྟབས་མི་ལེགས་
པ་ཞིག་ལ་ངའི་གྲི་ཆུང་དེ་འཚབ་འཚུབ་ཀྱི་དབང་གིས་སྡོང་རྩར་ལྷུང་སོང་། དེ་
དུས། ངའི་ལག་ན་མེ་རྡོ་དེ་མར་སྣར་ཐུབ་པའི་ལག་ཆ་གཅིག་ཀྱང་མེད། ཡང་
གཅིག་བཤད་ན།ངའི་རྔོན་མདའ་དེ་རྩ་བ་ནས་བཀོལ་སྤྱོད་བྱེད་མི་འདུག
དོམ་རྒན་དེས་སྡོང་རྩ་ནས་ལག་པ་ཕར་གཡུག་ཚུར་གཡུག་བྱེད་བཞིན་
འདུག་པས། ང་ལ་དུས་ངེས་མེད་དུ་དོམ་རྒན་དེའི་འཇབ་རྒོལ་ཐེབས་སྲིད་
པ་ཁོ་ཐག་རེད། ངའི་སྔོན་ཆད་ཀྱི་ཉམས་མྱོང་གཞིར་བཟུང་ནས་བཤད་ན།
སྐབས་འདི་ལ་རང་གི་མིག་ལ་ཁུ་ཚུར་གྱིས་བརྒྱབ་སྟེ་མིག་ནང་ནས་མེ་སྟག་
མཆེད་དུ་བཅུག་ནས་རྔོན་མདའ་ལ་མེ་སྒྲོན་ཆོག་མོད། འོན་ཀྱང་། དེ་ལྟར་
བྱས་ན་མིག་ལ་རྡུང་རྡེག་ཐེབས་ནས་བཟོད་ཐབས་བྲལ་བས། ཐབས་བཀོད་
དེ་གཏན་ནས་བཀོལ་སྤྱོད་བྱ་མི་རུང་། ངས་ཁངས་ནང་དུ་གདབ་ཟིན་པའི་གྲི་
ཆུང་དེ་ལ་ལྟ་ཞོར་དུ་སེམས་ལ་ཐབས་བཀོད་ཅིག་དྲན་བྱུང་།
སྐབས་དེར། ནམ་ཟླ་ཤིན་ཏུ་འཁྱགས་པས་དངོས་ནས་ཆུ་ཐིགས་ཤིག་ཀྱང་
འཁྱགས་རོམ་དུ་འགྱུར་འགྲོ་བའི་ཚོར་བ་ཞིག་ཡོད། ངས་གྲི་ཆུང་ཡོད་སའི་
ཕྱོགས་དེ་ལ་དམིགས་ནས་གཅིན་པ་གཏོང་ཞོར་དུ་རྒྱུག་ནས་སོང་བ་ཡིན།
ཅུང་མ་འགོར་བར། གྲི་ཆུང་གི་ཡུ་བའི་སྣེ་མོར་འཁྱགས་རོམ་གྱི་ཐི་གུ་ཞིག་
ཆགས་འདུག་པ་དང་འཁྱགས་རོམ་གྱི་ཐི་གུ་དེར་གྲི་ཆུང་དང་སྡོང་མགོའི་བར་
ཐག་ལོངས་ཚད་ཅིག་འདུག་པས། ངས་འཁྱགས་དར་གྱི་ཐི་གུ་བཟུང་ནས་གྲི་
ཆུང་དེ་ཡར་འཐེན་པ་ཡིན།
ལས་ཀ་འདི་དག་ལས་པའི་དུས་ཚོད་ཀྱི་ནང་དུ། དོམ་རྒན་དེའང་སྔོང་
པོའི་སྟེང་དུ་འགོས་ནས་ཐོན་ལ་ཉེ་བས། ངས་དེ་མ་ཐག་གྲི་ཆུང་གྱིས་མེ་རྡོ་དེ་
མར་སྣར་བ་ཡིན། ཏག་ཏག་སྐབས་དེར། དོམ་རྒན་ཀྱང་དུས་མཉམ་དུ་ཐོན་
བྱུང་བ་དང་། ཁོས་སྡེར་མོ་མ་བསྲིངས་པའི་སྔོན་ལ་ངས་ཆེས་ཡིད་དུ་འོང་བའི་
ལེགས་སྐྱེས་དེ་ཁོ་ལ་བྱིན་པ་ཡིན། དགའ་བསུ་མཚོན་པའི་མདེའུ་གཅིག་གིས་
དོམ་རྒན་དེའི་ཚེ་སྲོག་མཇུག་སྒྲིལ་བར་བྱས་སོ། །
སྤྱང་ཀིའི་ནང་ཤ་ཕྱིར་བསློགས་པ།
ཡང་ཐེངས་ཤིག་ངས་རྟ་ལ་རྒྱུས་ལོན་བྱེད་ཆེད། རྟ་ལ་ཞོན་ཏེ་རྒྱང་བསྐྱོད་
ཡུལ་སྐོར་ཞིག་བྱས་པ་ཡིན། ཕ་ཡུལ་ལ་ལོག་པའི་ལམ་བར་དུ། ངས་མེ་ཏོག་
ལྡུམ་རའི་ཉེ་འགྲམ་ནས་ཧ་ཅང་ཆེ་བའི་སྲོག་ཆགས་ཤིག་མཐོང་བྱུང་། སྐབས་
དེར་ས་རུབ་ལ་ཉེ་བ་མ་ཟད་རྟ་རྒྱུག་པའང་ཧ་ཅང་མགྱོགས་པའི་དབང་གིས་
སྲོག་ཆགས་དེ་དོན་དངོས་སུ་ཅི་ཞིག་ཡིན་པ་མཐོང་མ་བྱུང༌།
ངའི་སེ་སེམས་ནས་དེ་ལ་ཧ་ཅང་ལྟ་འདོད་སྐྱེས་པས་ང་རང་རྟ་ལས་བབས་
ཏེ་རང་ཉིད་གཅིག་པུར་མེ་ཏོག་ལྡུམ་རའི་ཕྱོགས་སུ་སོང་བ་ཡིན། བསམ་
ཡུལ་ལས་འདས་པ་ཞིག་ལ་ང་རང་ལྗོན་གསེབ་འགྲོ་ལམ་ཡོད་སར་ཐོན་དུས་
སྲོག་ཆགས་དེས་དངོས་ནས་ཁ་གདངས་ཏེ་ངའི་ཕྱོགས་སུ་མཆོངས་ནས་ཡོང་
བཞིན་ཡོད། གདུག་རྩུབ་ཆེ་བའི་སྲོག་ཆགས་འདིའི་ཚུགས་ཀར་བལྟས་ན་དེ་
ནི་སྤྱང་ལྟོགས་ཤིག་ཡིན་པ་ཁོ་ཐག་རེད།
མེ་མདའ་གང་ན་ཡོད་དམ། ངའི་མེ་མདའ་གང་ན་ཡོད་དམ། གནམ་
རྒན་མ། མེ་མདའ་རྟ་སྒའི་སྟེང་ནས་བསྐྱུར་ཟིན།ཕྱིར་སྣུར་དང་བྲོས་བྱོལ་བྱེད་
པ་ངའི་བྱེད་ཕྱོགས་གཏན་ནས་མིན་པ་མ་ཟད། ལྷག་པར་དུ་ད་ལྟ་འབྲོ་ཐབས་
ཀྱང་མི་འདུག ང་ནི་གནད་དོན་འདི་འདྲ་སླ་མོ་ཞིག་གི་སྟེང་ནས་ཕམ་ཁ་ཉོ་
བའི་མི་ཞིག་གཏན་ནས་མིན་ལ། སྤྱང་ལྟོགས་ཞིག་གིས་འདི་ལྟར་འཆི་ལམ་ལ་
འདེད་ཐུབ་པའི་མི་ཞིག་ཀྱང་རྩ་བ་ནས་མིན། དེ་བས། ངས་མྱུར་ཐག་འཕྲལ་
གཅོད་བྱས་ཏེ་ཁུ་ཚུར་གྱིས་ཁོའི་ཁ་ནང་ལ་རྡུང་པ་ཡིན། ངའི་ལག་པ་ལ་སོ་མི་
འདེབས་པར་བཀག་འགོག་བྱེད་ཆེད། སྲོག་བསྡོས་ཀྱིས་ཁོའི་མིད་པའི་ནང་དུ་
རྡུང་པས་སྤྱང་ཀི་དེས་འཆི་ཁའི་འཕག་འཚག་རྒྱག་ཞོར་དུ་སྡང་མིག་གིས་ང་
ལ་ལྟ་བཞིན་འདུག དྲང་མོར་བཤད་ན་ང་ཡང་དེ་འདྲའི་གཉོམ་ཆུང་ཞིག་
གཏན་ནས་མིན་པས། ཕྱིར་སྤྱང་ཀི་དེ་ལ་སྡང་མིག་གིས་བལྟས་ནས་བསྡད་པ་
ཡིན།
ངས་སྤྱང་ལྟོགས་དེ་དང་ཁ་གཏད་ནས་ལངས་ཞོར་དུ་སེམས་ལ་འདི་ལྟར་
དྲན། གལ་ཏེ་སྐབས་འདིར་ལག་པ་ཕྱིར་སྐུམ་ན། སྤྱང་ལྟོགས་དེས་ང་ཤ་ཉོག་
རུས་ཉོག་ཏུ་གཏོང་ཁོ་ཐག་ཡིན། དེ་བས་ང་ལ་ཐབས་བཀོད་ཉག་གཅིག་ཡོད་
པ་ནི་ད་དུང་མུ་མཐུད་དུ་ཁུ་ཚུར་གྱིས་ཁོའི་མིད་པའི་ནང་དུ་རྡུང་རྒྱུ་དེ་རེད།
དེ་ལྟར་རྡུང་བས་ཕལ་ཆེར་ངའི་ལག་པ་སྤྱང་ལྟོགས་ཀྱི་ཁོག་པའི་ནང་དུ་ཐོན་
བྱུང་བ་དང་། ཅུང་མ་འགོར་བར། ངས་སྤྱང་ལྟོགས་ཀྱི་དོན་ལྔ་སྣོད་དྲུག་ལག་
པས་བཟུང་བྱུང་། ད་གཟོད་གོ་སྐབས་ཐོན་བྱུང་སྟེ། ངས་མུ་མཐུད་དུ་ཁོའི་ཁོག་
པའི་ནང་ཕར་དཀྲུག་ཚུར་དཀྲུག་བྱས་རྗེས་ཤེད་ཤུགས་ཡོད་རྒུས་ལག་པ་ཕྱིར་
འཐེན་པ་ན། ལག་འབོབ་ཕུད་པ་བཞིན་དུ་སྤྱང་ལྟོགས་ཀྱི་ནང་ཤ་ཚང་མ་ཕྱིར་
སློག་བྱུང་ངོ༌། །
ངས་འདི་ལྟར་ནང་ཤ་ཚང་མ་ཕྱིར་སློག་བྱུང་བས། སྤྱང་ལྟོགས་དེ་མྱུར་༠
མོར་ཤི་འགྲོ་བ་ཁོ་ཐག་ཡིན་ལ། སྤྱང་ལྟོགས་དེ་ས་ཐོག་ཏུ་གཡུགས་རྗེས།
རང་ཕ་ཡུ་ལ་ལོག་པ་ཡིན་ནོ།།
སྨྱོས་འདུག་པའི་ཀོ་བའི་ལྭ་རིང་།
ཐབས་མཆོག་འདི་ལྟ་བུར་ཆ་མཚོན་ན། སྤྱང་ཀིར་རྒོལ་ལན་སྤྲོད་པར་
བཀོལ་བ་ལས་ཁྱི་སྨྱོན་སྟེང་ལ་གཏན་ནས་བཀོལ་སྤྱོད་བྱེད་ཐབས་མི་འདུག
ཐེངས་དེར། ང་རང་ཧྲིན་ཕི་ཏི་པའོ་ཡི་སྲང་ལམ་ཆུང་ཆུང་ཞིག་གི་ནང་
དུ་འཆམ་འཆམ་དུ་འགྲོ་བཞིན་ཡོད་ལ། གློ་བུར་དུ་ཁྱི་སྨྱོན་ཞིག་ངའི་ཕྱོགས་
སུ་རྒྱུག་ནས་ཐོན་བྱུང་། ཁྱི་སྨྱོན་འདི་ལ་དམར་འཛིང་བྱེད་འདོད་མེད་པའི་
རྐྱེན་གྱིས་བྲོས་སོང་བ་ཡིན། ངས་ཅུང་ཙམ་ལྕི་བའི་ལྭ་རིང་ཞིག་གྱོན་ཡོད་པའི་
དབང་གིས་མཆོང་རྒྱུག་བྱེད་པའི་མྱུར་ཚད་ལ་ཤུགས་རྐྱེན་ཟབ་མོ་ཐེབས་ཡོད་
ལ། མིག་གིས་བལྟས་ཚོད་ཀྱིས་རང་ཉིད་ཀྱི་རྗེས་ཆོད་སོང་བ་འདྲ། དེ་ནས་ངས་
ལྭ་རིང་དེ་མར་ཕུད་རྗེས། བྱ་འཕུར་བ་ལྟར་ཡུལ་ལ་སོང་སྟེ་སྒོ་དམ་པོ་བྱས་
ནས་བསྡད་པ་ཡིན།
ཁྱི་སྨྱོན་དེ་བཟོད་གླགས་མེད་པའི་ཁོང་ཁྲོ་སྐྱེས་ཡོད་པ་ཐག་གིས་ཆོད་ལ།
ངས་སྒོ་ཕྱི་ཡི་ཁྱི་སྨྱོན་དེའི་ཟུག་སྐད་གོ་ཐུབ་པ་དང་ངའི་ལྭ་རིང་ཡང་ཁྱི་སྨྱོན་
དེའི་ཁོང་ཁྲོ་སྐྱེས་སའི་ཁ་གཏད་ཡུལ་དུ་གྱུར་ཡོད་པ་ཁོ་ཐག་ཡིན། དུས་ཚོད་
རིང་པོ་ཞིག་འགོར་རྗེས། ངས་གཡོག་པོ་མངགས་ཏེ་ལྭ་རིང་ཕྱིར་ཁྱེར་ཡོང་དུ་
བཅུག་པ་མ་ཟད་ཁྱི་སྨྱོན་གྱིས་སོ་བཏབ་ནས་ཐེད་པོར་བཏང་འདུག་པ་དག་
འཚེམ་བཟོ་བྱས་པ་ཡིན་ལ། དེ་ནས་གཙང་མ་ཞིག་བཀྲུས་རྗེས་ལྭ་བ་གཞན་
དག་དང་མཉམ་དུ་གྱང་སྒམ་ནང་དུ་བཞག་པ་ཡིན།
ཉིན་གཉིས་པའི་སྔ་མོར། ངའི་གཡོག་པོ་དངངས་འཚུབ་དྲག་པོ་སྐྱེས་
བཞིན་མལ་ཁང་དུ་ཐོན་ཏེ་སྐད་ཆེན་པོས་་དཀོན་མཆོག་གིས་མཁྱེན། སྐུ་
ཞབས་ལགས། ཁྱེད་ཀྱི་ལྭ་རིང་སྨྱོས་འདུག”ཟེར།
ང་རང་རྒྱུག་ནས་སོང་སྟེ་བལྟས་པ་ན། ཁྱེད་ཚོས་བསམ་ན་དོན་དག་
ཅི་ཞིག་བྱུང་ཡོད་ཀྱི་རེད། གཡོག་པོས་བཤད་པར་མི་འགྲིག་པ་གཅིག་ཀྱང་
མེད། ལྭ་རིང་དེས་ངའི་ལྭ་བ་ཚང་མ་ཧྲལ་ཧྲུལ་དུ་བཏང་འདུག་སྟེ། ལྭ་རིང་
ལ་ཁ་སང་གི་ཁྱི་སྨྱོན་དེས་སོ་བཏབ་པའི་རྐྱེན་གྱིས་སྨྱོས་འདུག ད་ལྟ་ཁོས་
གང་འདོད་དུ་སྨྱོ་ཧམ་གྱི་སྒོ་ནས་ངའི་ཆེས་ལེགས་པའི་འཕྱོར་ལྭ་ཡི་སྟེང་དུ་སོ་
འདེབས་བཞིན་ཡོད།
ངས་དངོས་ནས་བཟོད་ཐབས་མི་འདུག་པས་དཀྲུམ་མདའ་བླངས་ཏེ་ལྭ་
རིང་ལ་བརྒྱབ་པ་ན། ཁོ་རང་དེ་མ་ཐག་འགུལ་ཙམ་ཡང་བྱེད་མི་ཐུབ་པར་གྱུར་
སོང་།
གོང་དུ་བཤད་པའི་དོན་དག་འདི་དག་གི་ཁྲོད་དུ། ངའི་ལས་དབང་ནི་ཧ་
ཅང་བཟང་བ་ཞིག་ཡིན་ལ། ཉེན་ཁ་ཧ་ཅང་ཆེ་བའི་སྐབས་སུ་ཉེན་ཁ་དག་མེད་
པར་གཏོང་ཐུབ་པའི་རྒྱུ་རྐྱེན་གཙོ་ཆེ་ཤོས་དེ་སྟེས་དབང་ཡིན་ན་ཡང་སྟེས་
དབང་གིས་དོན་ཆེན་འགྲུབ་ཐུབ་པའི་རྩ་བ་ཡང་ངའི་སྙིང་སྟོབས་དང་བློ་རིག་
ལ་རག་ལས་པ་ཡིན་ནོ།
རྔོན་ཁྱི་ཏི་ཨན་ནཱ།
ང་ལ་རྔོན་ཁྱི་ཞིག་ཡོད་ལ་ངས་ཁོའི་མིང་ལ་ཏི་ཨན་ནཱ་ཞེས་བཏགས་པ་
ཡིན། ཁོའི་ལུས་པོ་བདེ་ཐང་ཡིན་ཞིང་སྟོབས་ཤུགས་དང་ལྡན་པ་ཞིག་ཡིན་
པའི་ཁར་གཞན་ལ་དོགས་ཟོན་ཡང་ཆེན་པོ་བྱེད། ངས་ཉིན་མཚན་དབྱེར་མེད་
དུ་ཁོ་ལ་བྱ་བ་བསྒྲུབ་ཏུ་བཅུག་ནའང་གཏན་ནས་ཐང་ཆད་ཀྱིན་མེད་པར་ཅི་
བཤད་དང་དུ་ལེན་པ་ཡིན། དགོང་མོར། ངས་ལྒང་ཞུ་ཞིག་བསྒྲོན་ཏེ་ཁོའི་རྔ་
མའི་སྟེང་དུ་བཏགས་ནས་རང་གི་བསམ་དོན་ལྟར་རི་དྭགས་བརྔོན་ཐུབ་པར་
མ་ཟད་ཉིན་དཀར་ལས་ཀྱང་ལེགས་འགྲུབ་འབྱུང་བ་ཞིག་ཡིན་ནོ། །
ཐེངས་ཤིག་ལ། ང་དང་ཆུང་མ་གཉིས་རི་དྭགས་རྔོན་དུ་སོང་བ་ཡིན། ང་
རང་རྟ་ལ་ཞོན་ཏེ་སྔོན་དུ་འགྲོ་བཞིན་ཡོད་ལ་ཅང་མ་འགོར་བར་ངའི་རྔོན་
ཁྱིས་བྱ་གག་མང་པོ་ཞིག་བརྔོན་ནས་ཐོན་བྱུང་བ་མ་ཟད། ཐང་ཆད་པའི་རྣམ་
པ་ཅུང་ཙམ་ཡང་མི་སྟོན་པར་ད་དུང་རི་དྭགས་རྔོན་བཞིན་འདུག ངས་ཆུང་
མར་སྒུག་ནས་ཡུན་རིང་ཞིག་འགོར་སོང་ནའང་མོའི་གྲིབ་མ་ཙམ་ཡང་མཐོང་
མ་བྱུང་། དེ་ནས་ངས་བཟོད་ཐབས་མེད་པར་སྔར་ལམ་དུ་ཞུགས་ནས་ཕྱིར་
སོང་བ་ཡིན། ལམ་ཕྱེད་ཙམ་དུ་ཐོན་པ་ན། གསལ་ལ་མི་གསལ་བའི་ངུ་སྐད་
ཅིག་གྲགས། ངུ་སྐད་དེ་མིག་མདུན་དུ་གྲགས་པ་ལྟར་སྣང་ན་ཡང་མིའི་གྲིབ་མ་
ཙམ་ཡང་མཐོང་རྒྱུ་མི་འདུག ང་རང་རྟ་ལས་བབས་ཏེ་རྣ་བ་ས་ཁར་གཏད་
ནས་ཉན་པ་ན། དེ་ནི་ས་འོག་ནས་གྲགས་ཡོང་བའི་ངུ་སྐད་ཅིག་ཡིན་པའི་
ཚོར་སྣང་ཞིག་སྟེར་། ངས་རྒྱང་ཐག་མི་རིང་པའི་ས་ན་གཏེར་ཁྲོན་གྱི་ནང་དུ་
འགྲོ་སའི་སྒོ་ཞིག་ཡོད་པ་མཐོང་བྱུང་བས། ང་རང་རྨོངས་གཉིད་ལས་སད་པ་
ལྟར་གྱུར་སོང་བ་དང་མ་གཞི་ངའི་ཆུང་མ་དང་འཁོར་གཡོག་རྣམས་གཏེར་
ཁྲོན་གྱི་ནང་དུ་ལྷུང་སོང་བ་རེད། ང་རང་རླུང་འཚུབ་ཇི་བཞིན་ཉེ་འགྲམ་གྱི་
སྡེ་པའི་ནང་དུ་སོང་སྟེ་གཏེར་བཟོ་བ་འགའ་བོས་ནས་ཡོང་བ་ཡིན་ལ། ཁོ་ཚོས་
ཤེད་ཤུགས་གང་མང་ཞིག་བཏོན་ནས་ད་གཟོད་ངའི་ཆུང་མ་གཏེར་ཁྲོན་དེའི་
ནང་ནས་བསྐྱབས་པ་ཡིན།
གཏེར་ཁྲོན་དེ་ལས་ཐེངས་དང་པོར་བསྐྱབས་ཡོང་བ་ནི་གཡོག་པོ་དང་
ཁོའི་རྟ་དེ་ཡིན་ལ། དེ་ནས་རིམ་བཞིན་ཧྲོ་ཝེ་དང་ཁོའི་རྟ་མཆོག་རེད། ཆེས་
མཇུག་མཐར་ད་གཟོད་ངའི་ཆུང་མ་དང་མོའི་ཐུར་ཁེ་ཡི་རྟ་མཆོག་དེ་ཕྱིར་
འོང་བ་རེད། ལས་བཟང་བ་ཞིག་ལ་ཁོ་ཚོ་དོང་ནང་དུ་ལྷུང་སོང་ན་ཡང་
འཇིགས་སྐྲག་ཅིག་སྐྱེས་སུ་བཅུག་པ་ལས་ཕལ་ཆེར་གནོད་སྐྱོན་ཅི་ཡང་ཐེབས་
མེད་དོ། །
ཁོ་ཚོ་སྲོག་ཉེན་ལས་བསྐྱབས་རྗེས་ང་ཚོ་ཐད་ཀར་དུ་ཕ་ཡུལ་ལ་སོང་བ་
ཡིན། ཉིན་གཉིས་པར། དོན་དག་གལ་ཆེན་ཞིག་གི་དབང་གིས་ང་རང་སྔ་མོ་
ནས་སྒོ་ཕྱིར་སོང་བ་ཡིན་ལ། ཉིན་བཅུ་བཞི་འགོར་རྗེས་ད་གཟོད་ཡུལ་ལ་ཐོན་
པ་ཡིན། ང་རང་ཡུལ་ལ་ཐོན་རྗེས་ངས་རྔོན་ཁྱི་ཏི་ཨན་ནཱ་གཏན་ནས་མཐོང་
མ་བྱུང་། ང་རང་རྔོན་ཁྱི་འདི་གང་དུ་སོང་བར་ཐེ་ཚོམ་སྐྱེས་ཞོར་དུ་གཡོག་པོ་
རྣམས་ལ་དྲིས་ཀྱང་ཁོ་ཚོས་ཀྱང་ཉིན་འགར་མཐོང་མ་བྱུང་ཟེར། རྗེས་སུ། རྔོན་
ཁྱི་དེ་ངས་བྱ་གག་རྔོན་སའི་གནས་དེ་ན་ད་དུང་བསྡད་ཡོད་པར་བསམ་ཏེ།
ང་རང་རྟ་ལ་ཞོན་ནས་མགྱོགས་མྱུར་གྱིས་ས་དེར་སོང་བ་ན། ཨ་ལ་ལ་ལ། རྔོན་
ཁྱི་དེས་དངོས་ནས་ཉིན་བཅུ་བཞིའི་སྔོན་ལ་ངས་བརྔོན་པའི་བྱ་གག་རྣམས་
སྲུང་ནས་བསྡད་ཡོད།
ངས་ཁོ་རང་ཐེངས་གཅིག་བོས་པས། ཁོ་རང་ངའི་གམ་དུ་རྒྱུག་ཡོང་བ་
དང་། ངས་མེ་མདའ་ཐེངས་གཅིག་བརྒྱབ་པ་ན། བྱ་གག་ཉི་ཤུ་རྩ་ལྔ་དེ་མ་
ཐག་ང་ལ་དབང་སོང་། འོན་ཀྱང་། སྙིང་རྗེ་བའི་རྔོན་ཁྱི་དེ་ཧ་ཅང་ཐང་ཆད་
ཡོད་པ་མ་ཟད། ལྟོགས་ནས་འདར་སིག་སིག་བྱེད་བཞིན་འདུག་པས། ངས་ཁོ་
རང་ངའི་རྟ་ཐོག་ལ་བཞག་ནས་ཕ་ཡུལ་ལ་སོང་བ་དང་། ཉིན་འགའ་ལ་གསོ་
སྐྱོང་བཟང་པོ་བྱས་པ་བརྒྱུད་ཁོ་རང་སྔོན་ཆད་ལྟར་བློ་རིག་གསལ་ཞིང་སྟོབས་
ཤུགས་ཆེ་བ་ཞིག་ཏུ་གྱུར་སོང་བས། ངའི་སེམས་ནས་ཀྱང་དགའ་སྤྲོ་ཚད་མེད་
ཅིག་སྐྱེས་བྱུང་། གཟའ་འཁོར་འགའ་འགོར་རྗེས། ཁོས་ཡང་བསྐྱར་ཐེངས་
གཅིག་ལ་ང་ལ་རོགས་བྱས་ཏེ་གནད་དོན་དཀའ་མོ་ཞིག་ཐག་གིས་བཅད་
སོང་།
དོན་དག་གི་བརྒྱུད་རིམ་ནི་འདི་ལྟར་ཏེ། ངས་རི་བོང་ཞིག་གི་རྗེས་འདེད་
གཏོང་བཞིན་ཡོད་མོད། འོན་ཀྱང་རི་བོང་དེ་རྒྱུག་པ་ཧ་ཅང་མགྱོགས་པས་
ཏག་ཏག་ཉིན་གཉིས་ལ་རྗེས་དེད་ཀྱང་བཟུང་མ་ཐུབ། ཡིན་ན་ཡང་ངས་
རི་བོང་དེ་འཛིན་ཐུབ་པ་ཁོ་ཐག་ཡིན་ཞེས་དམ་བཅས་པ་ཡིན། ངའི་རྔོན་
ཁྱིས་ཐེངས་མང་པོར་རི་བོང་དེ་ངའི་མདུན་དུ་འགུག་ཐབས་བྱས་ཀྱང་ཐོག་
མཐའ་བར་གསུམ་དུ་མདའ་ཡིས་མ་ཕོག རྗེས་འདེད་བཏང་ནས་ཉིན་གསུམ་
པར་ཐོན་པའི་སྐབས་སུ། ངས་ད་གཟོད་རི་བོང་དེ་བཟུང་ཐུབ་སོང༌། ང་རང་
མགྱོགས་མྱུར་གྱིས་རྟ་ལས་བབས་ཏེ་གསལ་པོ་ཞིག་བལྟས་པ་ན། མ་གཞི་རི་
བོང་དེ་ལ་ཡོད་འོས་པའི་སུག་བཞིའི་ཕན་ཆད་ནས་ད་དུང་རྒྱབ་ནའང་སུག་
རྐང་བཞི་སྐྱེས་འདུག་པ་ལ། འོག་གི་སུག་བཞི་དེ་རྒྱུག་པ་མང་དྲགས་ནས་ཐང་
ཆད་པའི་སྐབས་སུ་འགྱེལ་ལོག་ཅིག་བརྒྱབ་རྗེས། རྒྱབ་ན་སྐྱེས་ཡོད་པའི་སུག་
བཞི་ལ་བརྟེན་ནས་བྱ་འཕུར་བ་ལྟར་རྒྱུག་འགྲོ་བས། ངས་དུས་ཡུན་འདི་འདྲ་
རིང་པོ་ཞིག་ལ་རྗེས་འདེད་བཏང་བ་ལའང་ཁག་ཅི་ཡོད།
དུས་དེ་ནས་བཟུང་། ངས་སྐྱེ་ཁམས་ལས་བྱུང་བའི་རི་བོང་དེ་འདྲའི་ཁྱད་
མཚར་ཅན་ཞིག་མཐོང་མ་མྱོང་། གལ་ཏེ་ངའི་སྤྱིར་བཏང་མ་ཡིན་པའི་རྔོན་
ཁྱི་ཤེས་རབ་ཅན་དེ་མིན་ཚེ། རི་བོང་དེ་འཛིན་རྒྱུ་ནི་ཧ་ཅང་ལས་དཀའ་མོ་
ཞིག་རེད། དེ་བས། ངས“གནམ་འོག་ན་འགྲན་ཟླ་བྲལ་བ”ཞེས་པའི་མཚན་
ཉིད་འདི་ཏི་ཨན་ནཱ་ལ་གནང་པ་ཡིན།
རྐང་ལག་བརྒྱད་ཅན་གྱི་རི་བོང་དེ་བཟུང་ཡོད་མོད། འོན་ཀྱང་ངའི་སྙིང་
རྗེ་བའི་ཏི་ཨན་ནཱ་ཉིན་ཞག་གསུམ་ལ་འདུར་རྒྱུག་བྱས་པའི་རྐྱེན་གྱིས་ཐང་
ཆད་དེ་ས་ལ་འགྱེལ་ནས་ཅུང་མ་འགོར་བར་དབུགས་ཆད་སོང་།
དངོས་ནས་རྙེད་པར་དཀའ་བའི་རྔོན་ཁྱི་ཞིག་ཡིན་པས་ང་རང་སྐྱོ་སྣང་
དང་བཅས་ཏེ་ངུས་པ་ཡིན། ཁོ་ལ་རྗེས་དྲན་བྱེད་པའི་ཆེད་དུ། ངས་མི་འགའ་
ལ་ང་རང་རི་དྭགས་རྔོན་དུ་འགྲོ་སྐབས་ཏི་ཨན་ནཱའི་ཀོ་བ་ལས་གྲུབ་པའི་ཕྱི་
ལྭ་སྟོད་ཐུང་ཞིག་བཟོ་རུ་བཅུག་པ་ཡིན།
ལྭ་བ་དེ་བཟོས་པའི་རྗེས་སུ། ཧ་ཅང་ངོ་མཚར་ལྡན་པ་ཞིག་ཡིན་ཏེ། ང་
རང་ནགས་ཚལ་དུ་འགྲོ་ཐེངས་རེར་ཕྱི་ལྭ་སྟོད་ཐུང་དེས་ང་རང་གཅན་གཟན་
ནམ་ཡང་ན་རི་བོང་སོགས་སྦས་ཡོད་པའི་སར་ཁྲིད་འགྲོ་བ་མ་ཟད།ནམ་ཡིན་
ཡང་གཅན་གཟན་དག་དང་བར་ཐག་ཇེ་ཉེ་རུ་སོང་ནས་མེ་མདའ་རྒྱག་སྐབས་
སུ་ཕྱི་ལྭ་སྟོད་ཐུང་ལས་སྒྲོག་གུ་བཀྲོལ་ཡོང་བ་དང་། དེ་ནི་མེ་མདའ་དང་འདྲ་
བར་གཅན་གཟན་གྱི་ཕྱོགས་སུ་འཕུར་འགྲོ་བས། གཅན་གཟན་དག་དེ་མ་ཐག་
ཏུ་གསོད་ཐུབ་བོ། །
ཕྱི་ལྭ་སྟོད་ཐུང་འདི་ཡོད་པའི་རྗེས་སུ། རི་དྭགས་བརྔོན་དུ་འགྲོ་སྐབས་
ངས་རྔོན་མདའ་དང་རྔོན་ཁྱི་ཕལ་ཆེར་ཁྲིད་ནས་འགྲོ་མི་དགོས། ཁྱེད་ཚོས་
ལྟོས་དང་། ངས་ད་ལྟའང་ད་དུང་ཕྱི་ལྭ་སྟོད་ཐུང་འདི་གྱོན་ནས་བསྡད་ཡོད།
ཁྱེད་ཚོས་གལ་ཏེ་ཕྱི་ལྭ་ལ་དེ་འདྲའི་བཀོལ་སྤྱོད་བྱེད་སྟངས་ཤིག་ཡོད་
ཚེ། དེས་ན་སྒྲོག་གུ་དག་དེ་མ་ཐག་ཏུ་བཀོལ་སྤྱོད་བྱས་ནས་ཚར་འགྲོ་བ་མིན་
ནམ་ཞེས་ང་ལ་འདྲི་ཁོ་ཐག་ཡིན། རེད་ཡ། ཁྱེད་ཚོས་ལྟོས་དང་། ངས་ད་ལྟ་
གྱོན་ཡོད་པའི་ཕྱི་ལྭ་འདིའི་སྟེང་དུ་སྒྲོག་གུ་གཉིས་ལས་ལྷག་མེད། དེ་ལོས་ཡིན།
ཐེངས་རྗེས་མར་ང་རང་རི་དྭགས་བརྔོན་དུ་མ་སོང་བའི་སྔོན་ལ། ངས་ཆེས་
ཉུང་ན་ཡང་ཕྱི་ལྭའི་སྟེང་དུ་སྒྲོག་གུ་བཅུ་ལྷག་འདོགས་ཁོ་ཐག་ཡིན། ཅི་འདྲ་
རེད། ད་ཁྱེད་ཚོ་ཡིད་ཆེས་སོང་བ་ཡིན་ནམ།
རྔོན་ཁྱི“རླུང་འཚུབ”རྗེས་ནས་ང་ལ“རླུང་འཚུབ”་ཟེར་བའི་རྔོན་ཁྱི་ཞིག་
ཡོད་ལ་ཁོ་རང་རྒྱུག་ན་ཧ་ཅང་མགྱོགས་ཞིང་ངོ་མཚར་ལྡན་པ་ཞིག་ཡིན། ཏི་
ཨན་ནཱ་ང་དང་ཁ་བྲལ་བ་ནས་བཟུང༌། ལོ་འདི་དག་གི་རིང་ལ་ཁོས་ང་དང་
མཉམ་དུ་རི་དྭགས་བརྔོན་པ་ཡིན།
ཐེངས་ཤིག་ལ། ངས་ཁོ་ཁྲིད་ནས་རི་དྭགས་བརྔོན་དུ་སོང་བ་དང་། དྲང་
མོར་བཤད་ན། སྐབས་དེར་ཁོ་ལ་མངལ་སྦྲུམ་ཡོད་པས་མགྱོགས་ཚད་དང་
རྣམ་རིག་སོགས་ཕྱོགས་གང་གི་ཆ་ནས་ཀྱང་སྔོན་དང་བསྡུར་ན་ཅུང་ཞན་པ་
མ་ཟད་ད་དུང་ངས་རི་དྭགས་བརྔོན་ཚེ་ཁོའི་ལུས་ཕུང་ལ་ཤུགས་རྐྱེན་ངན་པ་
ཐེབས་སྲིད་པར་འདོད་པས་ཁོ་རང་རི་དྭགས་བརྔོན་དུ་ཁྲིད་འདོད་མེད་མོད།
འོན་ཀྱང་ཁོས་ང་རང་རི་དྭགས་བརྔོན་དུ་འགྲོ་བ་ཤེས་སོང་བས་དགའ་སྤྲོ་
ཚད་མེད་སྐྱེས་ནས་ངའི་མཐའ་སྐོར་དུ་གནམ་ལྡིང་ས་ལྡིང་བྱེད་བཞིན་འདུག་
པའི་རྐྱེན་གྱིས་ཁོ་རང་རི་དྭགས་བརྔོན་དུ་ཁྲིད་ནས་མི་འགྲོ་ཀ་མེད་རེད།
ནགས་ཚལ་དུ་སོང་བ་ན། ངའི་རྔོན་ཁྱི‘རླུང་འཚུབ”ཀྱིས་ལུས་པོ་ཧ་ཅང་
རྒྱགས་ཡོད་པའི་རི་བོང་ཞིག་མཐོང་བ་དང༌། བལྟས་ཚོད་ཀྱིས་རི་བོང་དེ་
ལའང་ཕལ་ཆེར་མངལ་སྦྲུམ་ཡོད་པ་འདྲ། རྔོན་ཁྱི“རླུང་འཚུབ”ཀྱིས་དེ་མ་
ཐག་ཏུ་རྗེས་འདེད་བཏང་བྱུང་བ་དང་ང་རང་རྟ་ལ་ཞོན་ཏེ་ཁོའི་རྗེས་དེད་
ནས་སོང་ན་ཡང་། ང་དང་ཁོ་ཚོའི་བར་དུ་ད་དུང་ལམ་ཐག་ངེས་ཅན་ཞིག་
འདུག
སྤྱིར་ངས་རྔོན་ཁྱི་དང་རི་བོང་གཉིས་ཀར་མངལ་སྦྲུམ་ཡོད་པའི་སྟབས་
ཀྱིས་ཁོ་གཉིས་ཧ་ཅང་མགྱོགས་པོར་རྒྱུག་ཐུབ་པར་བསམ་མེད། འོན་ཀྱང་
སེམས་ལའང་མ་དྲན་པ་ཞིག་ལ། ཅང་མ་འགོར་བར་ཁོ་ཚོ་ངའི་མིག་ལམ་ནས་
གར་སོང་ཆ་མེད་དུ་གྱུར་སོང་། ངས་གང་དུ་བཙལ་དགོས་པའང་ཤེས་ཀྱི་མེད་
པའི་སྐབས་སུ། མདུན་ཕྱོགས་ནས་གློ་བུར་དུ་ཁྱིའི་ཟུག་སྐད་ཅིག་གྲགས་བྱུང་
བ་དང་ཕལ་ཆེར་ཁྱི་མང་པོ་ཞིག་གིས་མཉམ་དུ་ཟུག་སྐད་རྒྱག་པ་དང་འདྲ།
འོན་ཀྱང་སྐད་སྒྲ་ནི་ཧ་ཅང་ཆུང་ཞིང་ཉམ་ཐག་པ་ཞིག་ཡིན་པས་འདི་དོན་
དངོས་སུ་ཅི་ཞིག་ཡིན་པ་ངས་ཀྱང་དེ་མ་ཐག་ཏུ་བཤད་དཀའ་བ་ཞིག་རེད།
དེ་བས། ངས་མྱུར་མོར་རྟ་ལ་ལྕག་གིས་བྲབས་ཏེ་མདུན་ཕྱོགས་སུ་སོང་ནས་
བལྟས་པ་ན། ཨ་ཨ་ཨ། གནམ་འོག་ན་འདི་ལྟ་བུའི་ཁྱད་མཚར་གྱི་དོན་དག་
ཅིག་ཀྱང་ཡོད་དམ། མ་གཞི་རི་བོང་དེ་མཆོངས་རྒྱུག་བྱེད་པའི་སྐབས་སུ་ཕྲུ་གུ་
སྐྱེས་བྱུང་བ་དང་ངའི་རྔོན་ཁྱི་ལའང་ཏག་ཏག་སྐབས་དེར་ཕྲུ་གུ་སྐྱེས་བྱུང་བ་
མ་ཟད། རི་བོང་གི་ཕྲུ་གུ་དང་ཁྱི་ཕྲུག་གཉིས་ཀའི་གྲངས་ཀའང་འདྲ་མཚུངས་
སུ་འདུག འདིའི་སྐབས་སུ། རི་བོང་གི་ཕྲུ་གུ་རྣམས་གནམ་ལྡིང་ས་ལྡིང་བྱེད་
བཞིན་འདུག་ལ། ཁྱི་ཕྲུག་རྣམས་ཀྱིས་ཁོ་ཚོར་རྗེས་འདེད་གཏོང་བཞིན་ཡོད་པ་
མ་ཟད། ཅང་མ་འགོར་བར་ཁོ་ཚོ་ཚང་མ་བཟུང་སོང་།
དེ་ལྟར། རི་དྭགས་བརྔོན་ནས་མཇུག་རྫོགས་ཁར་ང་ལ་རི་བོང་གི་ཕྲུ་གུ་
དྲུག་དང་ཁྱི་ཕྲུག་དྲུག་གིས་ཇེ་མང་དུ་སོང་ཡོད་ལ། སྐབས་དེར་ང་རང་ཇི་
འདྲའི་དགའ་སྤྲོ་སྐྱེས་ཡོད་པ་ཁྱེད་ཚོས་བསམ་ཚོད་ཅིག་བྱས་ནའང་ཤེས་ཐུབ།
རྒྱུ་མཚན་ནི་ང་ལ་འགྲན་ཟླ་བྲལ་བའི་རྔོན་ཁྱི་ཞིག་ཡོད་པའི་རྐྱེན་ཡིན་ནོ། །
ཅོག་ཙེའི་སྟེང་ལ་ཞོན་པའི་རྟ་མཆོག
ངས་སྒོར་རྡོག་གཅིག་ཀྱང་མ་བྱིན་པར་སྟེས་དབང་གིས་རྟ་མཆོག་ཅིག་
དབང་སོང་བའི་དོན་དག་གི་བརྒྱུད་རིམ་ནི་འདི་ལྟར་ཡིན།
ཐེངས་ཤིག་ལ། ང་རང་ལི་ཐུ་ཝན་ལ་སོང་ནས་པའོ་ཨར་ཙའོ་པོ་ཧྥུའུ་
སི་ཇིའི་མཛེས་སྡུག་ལྡན་པའི་ཞིང་གཞིས་ཀྱི་ནང་དུ་མགྲོན་པོ་བྱས་ནས་ཡོད།
ངའི་གྲོགས་པོ་དེ་རྟ་ལ་ཧ་ཅང་དགའ་བོ་ཡོད་པའི་རྐྱེན་གྱིས་ཁོ་ལ་རྣམ་པ་མི་
གཅིག་པའི་རྟ་མཆོག་མང་པོ་ཡོད།
སྐབས་དེར་ངས་ལྕམ་སྐུ་ཞབས་རྣམས་དང་མཉམ་དུ་ཚོན་མདངས་རྣམ་
པར་བཀྲ་བའི་ཚོམས་ཆེན་གྱི་ནང་དུ་ཇ་འཐུང་བཞིན་ཡོད་ལ། འོག་གི་ར་སྐོར་
ནང་དུ་སྐུ་ངོ་རྣམས་ཀྱིས་སྔོན་ཏག་ཏག་ལ་རྟ་ར་ནས་ཁྲིད་ཡོང་བའི་རྟ་མཆོག་
ཅིག་ལ་གཟིགས་དཔྱད་གནང་བཞིན་འདུག ཡང་གཅིག་བཤད་ན། དེ་ནི་ངའི་
གྲོགས་པོ་མིག་སྔའི་བར་དུ་ཆེས་ཡིད་ཚིམ་ཡོད་པའི་རྟ་མཆོག་ཅིག་ཡིན།
ཁ་བརྡ་བྱས་ནས་ཧ་ཅང་སྐྱིད་ཡོད་པའི་སྐབས་སུ། གློ་བུར་དུ་ངས་མི་ཞིག་
གིས་སྐྱོབ་རོགས་ཞུ་ཞེས་སྐར་ཅོར་སྒྲོག་པ་ཐོས་བྱུང་། དོན་དག་ཅི་ཞིག་བྱུང་
ཡོད་དམ། ང་དེ་མ་ཐག་ཁང་ཞོལ་དུ་སོང་བ་ན་རྟ་མཆོག་དེ་སྲབ་མདའ་ལས་
ཤོར་ཏེ་འཚེར་སྐད་སྒྲོག་བཞིན་པའི་སྒང་རེད། མཐའ་འཁོར་གྱི་མི་སུས་ཀྱང་
དེའི་ཉེ་སར་གོམ་གང་ཡང་སྤོ་ཐུབ་ཀྱི་མི་འདུག་ལ། ཆེས་ཁྱད་དུ་འཕགས་
ཤིང་དཔའ་ངར་ལྡན་པའི་རྟ་རྩལ་ཅན་དེ་ལའང་ཐབས་བཀོད་ཅི་ཡང་མེད་
པར་ཟུར་ཞིག་ཏུ་ལངས་ནས་བསྡད་འདུག
བལྟས་ཡོང་ན་ངས་སྐྱ་རྩལ་ཞིག་ངོམ་སྟེ་ང་རང་ཆུང་དུས་ནས་རྟ་ལ་
མཁས་ཤིང་ཆེས་རྒོད་པའི་རྟ་ཡང་བཏུལ་མྱོང་བ་ཁོ་ཚོ་ལ་ཤེས་སུ་འཇུག་
དགོས་སྙམ། ངས་གོ་སྐབས་དེ་དང་བསྟུན་ནས་གློ་བུར་དུ་རྟའི་ཐོག་ལ་ལྡིང་བ་
ན་མི་རྣམས་ཀྱིས་ཁ་གདངས་མིག་ཅེར་གྱིས་ང་ལ་བལྟས་ནས་ཧད་འདུག་ལ།
རྟ་དེའང་ངའི་གློ་བུར་གྱི་བྱ་སྤྱོད་འདིས་དངངས་སྐྲག་སྐྱེས་སུ་བཅུག་པ་རེད།
འོན་ཀྱང་ཅང་མ་འགོར་བར་རྟ་དེ་སྨྱོ་འགོ་བརྩམས་བྱུང་། འོན་ཀྱང་ང་རང་
ཁོ་ལ་ཞོན་ཏེ་དངངས་སྐྲག་ཅི་ཡང་མེད་པའི་སྒོ་ནས་ཁྱད་དུ་འཕགས་པའི་རྟ་
རྩལ་ཞིག་ངོམ་པ་ཡིན།
ངས་ཧ་ཅང་ཡིད་ཚིམ་པའི་སྒོ་ནས་རྟ་ལ་ཞོན་ཏེ་སྐོར་བ་གཅིག་བརྒྱབ་
པ་ཡིན་ལ། ལྕམ་དང་སྐུ་ཞབས་འདི་དག་གི་མདུན་དུ་རང་གི་རྟ་རྩལ་ངོམ་
པའི་ཆེད་དུ་རྟ་ལ་ཞོན་ཏེ་སྒོ་ཕྱེས་ཡོད་པའི་སྒེའུ་ཁུང་ཞིག་བརྒྱུད་ནས་ཇ་ཁང་
ནང་དུ་སོང་བ་ཡིན། ངས་ཇ་ཁང་ནང་དུ་སྐབས་རེར་གོམ་སྟབས་མྱུར་བ་དང་
སྐབས་རེར་གོམ་སྟབས་ཅུང་དལ་མོའི་སྒོ་ནས་རྟ་རྩལ་སྣ་ཚོགས་ངོམ་བཞིན་
ཡར་རྒྱུག་མར་རྒྱག་ཐེངས་འགར་བྱས་པ་ཡིན་ལ། མཇུག་མཐར་ཁོ་རང་ཇ་
འཐུང་སའི་ཅོག་ཙེ་ཞིག་གི་སྟེང་དུ་ལྡིང་བྱུང་། ཁོའི་གོམ་སྟབས་ཆུང་ནའང་
བྲོ་འཁྲབ་པ་ལེགས་ཤིང་སྦྱོང་བརྡར་བྱས་པ་བཟང་བས་ལྕམ་དང་སྐུ་ཞབས་
དེ་ཚོར་དགའ་སྤྲོ་ཚད་མེད་སྐྱེས་སུ་བཅུག་བྱུང༌། རྟེའུ་དེ་ཡང་ཧ་ཅང་བློ་རིག་
ལྡན་པ་ཞིག་ཡིན་ཏེ། འཁྲབ་སྟོན་སྣ་ཚོགས་བྱེད་བཞིན་དུ་བསྐོར་བ་འདི་འདྲ་
ཆེན་པོ་བརྒྱབ་ནའང་ཁོས་ཇ་དེམ་གཅིག་གམ་མཐའ་ན་ཇ་ཕོར་གཅིག་ལ་
ཡང་གདོང་ཐུག་མ་བརྒྱབ་པར་བརྟན་ཞིང་བརླིང་བའི་སྒོ་ནས་རྟ་མཆོག་ཁྱད་
དུ་འཕགས་པ་ཞིག་གི་ཁྱད་ཆོས་ངོམ་སོང་།
ངའི་གྲོགས་པོ་དེས་ང་དང་རྟ་མཆོག་འདི་གཉིས་ཀྱིས་གཡས་གཞོགས་
གཡོན་འདེགས་བྱས་པ་སྐྱོན་བྲལ་ལེགས་འཛོམས་ལྡན་པ་ཞིག་ཡིན་པ་ཤེས་
ནས་གནས་དེ་རུ་རྟ་མཆོག་དེ་ལེགས་སྐྱེས་ཀྱི་ཚུལ་དུ་ང་ལ་གནང་སོང་བ་མ་
ཟད། ང་རང་རྟ་མཆོག་དེ་ལ་ཞོན་ནས་མིང་ཉི་ཞི་པའོ་ཇའེ་མངའ་འོག་ཏུ་
སོང་ནས་ཅང་མ་འགོར་བར་འགོག་རྒོལ་གྱི་འགོ་རྩོམ་ལ་ཉེ་བའི་ཐུར་ཁེའི་
གཡུལ་འགྱེད་ཀྱི་ཁྲོད་དུ་བྱས་རྗེས་འཇོག་པར་རེ་བ་བཅངས་ནས་བསྡད་ཡོད།
དམག་འཁྲུག་དུ་མ་སོང་བའི་སྔོན་ལ་འདི་ལྟ་བུའི་ལེགས་སྐྱེས་བཟང་པོ་
ཞིག་ཐོབ་པ་ནི་ང་རང་ཧ་ཅང་དགའ་འོས་པའི་དོན་དག་ཅིག་རེད། རྟ་མཆོག་
འདི་ལ་མཚོན་ནའང་བློ་རིག་མྱུར་ཞིང་དཔའ་ངར་ལྡན་པ་ཞིག་ཡིན་ལ།
ལ་ཁོ་ཡོད་པའི་རྐྱེན་གྱིས་ངས་ངེས་པར་དུ་དཔའ་ངར་ལྡན་པའི་འཐབ་འཛིང་
པ་ཞིག་གི་འོས་འགན་ཕྲག་ཏུ་བླངས་ནས་དམག་འཁྲུག་གི་ཁྲོད་དུ་བྱས་རྗེས་
རླབས་ཆེན་ཞིག་འཇོག་པ་ཁོ་ཐག་ཡིན་ནོ། །
རྟ་ལུས་ཕྱེད་ཀར་ཞོན་ནས་བྱས་རྗེས་བཞག་པ།
པའོ་ཇའེ་ཡིས་ང་ལ་མཐོང་ཆེན་བྱས་པའི་རྐྱེན་གྱིས་ཁོས་ང་རང་སྐྱ་
དམག་གི་དམག་སྤྱིར་བསྐོས་པ་ཡིན་ལ། ང་ལ་དམག་ཁྲིད་དེ་ཐུར་ཁེའི་གཡུལ་
འགྱེད་ཀྱི་ཁྲོད་དུ་ཞུགས་དགོས་པའི་བཀའ་ཕབ་པས་ང་དང་ངའི་རྟ་མཆོག་
གཉིས་གཡུལ་སར་བསྐྱོད་པ་ཡིན།
དམག་འཁྲུག་འདི་བརྒྱབ་པ་ཧ་ཅང་ཛ་དྲག་ཆེ་བ་ལ། ཐོག་མར་ཐུར་ཁེའི་
སྲུང་དམག་གིས་རང་འགུལ་གྱི་སྒོ་ནས་ཚུར་རྒོལ་བྱས་བྱུང་བ་དང་ང་ཚོ་ཅུང་
ཙམ་གཞན་དབང་དུ་གྱུར་ཡོད། གཞན་ད་དུང་ཐུར་ཁེའི་དམག་དཔུང་དང་
དམག་རྟ་རྒྱུག་པའི་སྐབས་སུ་བསླངས་པའི་ས་རྡུལ་གྱིས་ང་ཚོའི་མིག་ལམ་སྒྲིབ་
བྱུང་བས་ང་ཚོས་ཁ་ཕྱོགས་ཀྱང་གསལ་པོ་ཞིག་མི་ཤེས་པར་གྱུར།
ངས་བློ་རིག་ཅིག་བསྒྲིམས་པ་ན། ས་རྡུལ་གྱི་གཞོགས་འདེགས་ལ་བརྟེན་
ནས་མཁར་ནང་དུ་ཕར་རྒོལ་བྱས་ཆོག་པ་ཤེས་སོང་། དེ་ནས་ངས་དེ་མ་ཐག་
ཏུ་བཀའ་ཕབ་སྟེ་གཡས་གཡོན་ཕྱོགས་གཉིས་ཀྱི་དམག་དཔུང་གྲལ་ཤར་
གཅིག་ལྟར་བསྒྲིགས་སུ་བཅུག་པ་དང༌། རྐང་དམག་དང་སྐྱ་དམག་ལ་ནུས་
ཚོད་ཀྱིས་ས་རྡུལ་བསླངས་སུ་བཅུག་སྟེ་ཐུར་ཁེའི་དམག་དཔུང་ལ་ཕར་རྒོལ་
བྱས་པ་ཡིན།
བར་སྣང་འགེངས་པར་བྱེད་པའི་ས་རྡུལ་གྱིས་གཡས་གཡོན་ཕྱོགས་གཉིས་
ཀྱི་དམག་མི་ལ་འགེབས་སྲུང་བྱས་པས། དགྲ་བོས་ཁོ་ཚོའི་དྲང་ཐད་ཀྱི་དམག་
གིས་ཚུར་རྒོལ་བྱེད་པ་མ་གཏོགས་གཞན་རྣམས་ལ་མཉམ་འཇོག་བྱེད་ཀྱིན་
མེད། དམག་འཁྲུག་འདི་ལྟར་བརྒྱབ་པས་དགྲ་དམག་རྣམས་ཀྱི་དཔུང་སྣེ་ཁ་
ཐོར་དུ་གྱུར་པ་དང་། དམག་མི་རྣམས་ཁ་ཐོར་དགུ་ཐོར་དུ་སོང་བས་ཁོ་ཚོར་
ཕྱོགས་ཡོངས་ནས་ཕམ་ཉེས་ཚབས་ཆེན་ཐེབས་སུ་བཅུག
ང་ཚོས་དགྲ་དམག་གི་མཁར་རྫོང་ནང་དུ་དཔུང་འཇུག་བྱས་པ་ཙམ་མ་
ཡིན་པར། ད་དུང་བསད་མེད་པའི་ཐུར་ཁེའི་མི་རྣམས་ཕྱིར་མཁར་རྫོང་ནང་
དུ་དེད་ནས་སོང་བ་དང་། ཡང་རྫོང་མཁར་གྱི་ལྟག་སྒོ་ནས་ཁོ་ཚོ་ཕྱིར་མཐར་
སྐྲོད་བཏང་པ་ཡིན། འདི་ལྟ་བུའི་དམག་འཐབ་འབྲས་བུ་ནི་དངོས་ནས་ང་
ཚོའི་བསམ་ཡུལ་འདས་པ་ཞིག་རེད།
འཐབ་འཛིང་གི་ཁྲོད་དུ། ངའི་ལུ་ཐི་ཝན་གྱི་རྟ་མཆོག་དེ་རྒྱུག་པ་ཧ་ཅང་
མགྱོགས་པས་དམག་གི་གདོང་ལེན་པ་ནི་ང་ཡིན་ཞིང་ཆེས་དཔའ་ངར་ལྡན་
པ་ཡང་ང་ཡིན། ངས་མཁར་འགྲམ་ནས་ཆེས་མཐའ་མཇུག་གི་དགྲ་དམག་
རྣམས་བསད་དེ་དུང་གཏོང་མཁན་ལ་དུང་འབུད་དུ་བཅུག་སྟེ་ངའི་དམག་
དཔུང་བསྡུ་འཛོམས་བྱེད་འདོད་ཡོད་པའི་སྐབས་སུ། ཡ་མཚན་སྐྱེས་པ་ཞིག་༠
ལ། ངའི་དམག་དཔུང་གི་དུང་འབུད་མཁན་ཞིག་དང་དམག་མི་ཞིག་གར་
སོང་ཆ་མེད་དུ་གྱུར། འོན་ཀྱང་ཁོང་གཉིས་མགྱོགས་མྱུར་ངང་ཕྱིར་ཐོན་པ་ཁོ་
ཐག་ཡིན་བསམ་ནས། ཁོ་གཉིས་ལ་སྒུག་ཞོར་དུ་ཐང་ཆད་ནས་དབུགས་ཀྱང་
འབྱིན་དཀའ་བར་གྱུར་འདུག་པའི་ལི་ཐི་ཝན་གྱི་རྟ་མཆོག་དེར་ངལ་གསོ་རུ་
བཅུག་པ་ཡིན།
ངས་རྟ་མཆོག་དེ་ཁྲིད་ནས་ཁྲོམ་རའི་ནང་དུ་སོང་དེ་གནས་དེ་རུ་དོང་ཆུ་
ཞིག་ཡོད་པ་ལས་ཆུ་འཐུང་དུ་བཅུག་པ་ཡིན་ལ། ཁོ་དེ་མ་ཐག་ཧོལ་རྒྱུག་བྱས་
ནས་སོང་སྟེ་ཆུ་རྔམ་འཐུང་བྱེད་བཞིན་འདུག འོན་ཀྱང་ཆུ་ནི་ཉིན་ཕྱེད་ཙམ་
ལ་འཐུང་ཡང་ཁོའི་སྐོམ་པ་དང་ཚ་གདུང་གཏན་ནས་ཐག་གཅོད་བྱེད་ཐུབ་
ཀྱི་མེད་པ་འདྲ། ཆུ་དུས་ཚོད་འགའ་ལ་འཐུང་ཡང་ད་དུང་ཁྲོན་པ་དང་ཁ་
བྲལ་ཐུབ་ཀྱི་མེད་པ་འདི་ནི་དངོས་ནས་དོན་དག་ཡ་མཚན་ཞིག་རེད། ང་རང་
ཁ་ཕྱིར་འཁོར་ནས་ལྟ་དུས་སུ་ཡ་མཚན་ཆེན་པོ་སྐྱེས་ཏེ་ཅུང་ཙམ་མིན་ན་རྟ་
ལས་ལྷུང་ལ་ཁད་བྱས། སྐུ་ཞབས་རྣམ་པ། ངས་ཅི་ཞིག་མཐོང་བ་ཁྱེད་ཚོས་ཨེ་
ཤེས། མ་གཞི་ངའི་སྙིང་རྗེ་བའི་དུད་འགྲོ་དེའི་ཁོག་སྨད་གྲི་ཡིས་གཏུབ་འདུག་
ལ། སྐེད་པའི་མཚམས་སུ་རྩ་བ་ནས་གཏུབ་འདུག དེའི་རྐྱེན་གྱིས་ཁོས་འཐུང་
བའི་ཆུ་ཡོད་ཚད་རྒྱབ་ཕྱོགས་ནས་བཞུར་འགྲོ་བ་རེད།
ངས་དངོས་ནས་འདི་འདྲ་ཞིག་ཏུ་ཅི་ལྟར་གྱུར་པར་དོགས་པ་བྱེད་ཐབས་
མི་འདུག རྗེས་ནས་རྟ་གཡོག་གིས་ང་ལ་བཤད་རྒྱུར། ངས་དགྲ་བོའི་གཡུལ་
སར་ཕར་རྒོལ་དྲག་པོ་བྱེད་པའི་དུས་སུ། དགྲ་དམག་གིས་ངས་མཉམ་འཇོག་
བྱས་མེད་པའི་སྐབས་དང་བསྟུན་ཏེ་མཁར་ཐོག་ནས་གཏུབ་གྲི་འཕངས་པས་
ངའི་རྟ་མཆོག་གི་ལུས་ཕུང་ཕྱེད་ཀ་གཏུབ་ནས་ཅི་ཡང་མེད་པར་བྱས་སོང་བ་
དང་། རྟ་མཆོག་གི་ཁོག་སྨད་དེ་ཐོག་མར་བྲོས་དམག་གི་ཁྲོད་དུ་སོང་ནས་ཝ་
ལྟར་འབྲོ་བཞིན་པའི་ཐུར་ཁེའི་དམག་མི་དེ་རྣམས་ལ་རྨིག་པས་གང་འདོད་
དུ་བརྒྱབ་པ་དང་། ང་ཚོས་རྒྱལ་ཁ་ཐོབ་པའི་རྗེས་སུ། ཁོ་རང་ཉེ་འགྲམ་གྱི་རྩྭ་
ཐང་སྟེང་ལ་འཆམ་འཆམ་དུ་བུད་སོང་ཟེར། དེ་ནས་ང་རང་དེ་མ་ཐག་ཁ་ཕྱིར་
འཁོར་ཏེ་ངའི་རྟ་མཆོག་གི་ལུས་ཕུང་ཕྱེད་ཀ་དེ་བཙལ་དུ་སོང་བ་ཡིན། དགའ་
འོས་པ་ཞིག་ལ། ངས་རྩྭ་ཐང་སྟེང་ནས་རྟ་མཆོག་གི་ལུས་ཕུང་ཕྱེད་ཀ་དེ་རྙེད་
བྱུང་ལ། ཁོ་ད་དུང་དགའ་སྤྲོ་སྐྱེས་ཏེ་རོལ་རྩེད་བྱེད་བཞིན་པའི་སྒང་རེད།
ངས་ཨུ་ཚུགས་ཀྱིས་ངའི་རྟ་མཆོག་གི་ལུས་ཕུང་ཕྱེད་ཀ་དེ་གཉིས་གནམ་
ལྡིང་ས་ལྡིང་བྱེད་ཐུབ་པ་བདེན་དཔང་བྱེད་འདོད་པའི་རྐྱེན་གྱིས་དེ་མ་ཐག་
མི་མངགས་ཏེ་ང་ཚོའི་དམག་ཁོངས་སྨན་པ་དེ་གདན་འདྲེན་བྱས་པ་ཡིན།
ཁོས་འདང་རྒྱག་སྤུ་ཙམ་ཡང་མེད་པའི་སྒོ་ནས་ད་ཡོད་ཀྱི་ཟླ་ཤིང་གི་མྱུ་གུ་
གསར་བ་དེ་བཀོལ་ནས་རྟའི་ལུས་པོ་ཕྱོགས་གཅིག་ཏུ་བཙེམས་བྱུང་།
ཁྱེད་ཚོས་སྔོང་པོའི་ཡལ་ག་བཀོལ་ནས་བཙེམ་དགོས་པའི་རྒྱུ་མཚན་ཅི་
ཡིན་ཞེས་འདྲི་ངེས་པ་ཁོ་ཐག་ཡིན། དྲིས་ལན་ཤིན་ཏུ་སླ་མོ་ཞིག་སྟེ། ཁོས་སྐུད་
པ་ཁྱེར་ནས་ཡོང་མེད་པའི་རྐྱེན་རེད།
ཅང་མ་འགོར་བར། རྨ་ཁ་དེ་དངོས་ནས་ཕྱིར་སོས་སོང་ལ། རྟའི་ལུས་ཕུང་
ཕྱེད་ཀ་དེ་གཉིས་གཏན་འཇགས་ཀྱི་སྒོ་ནས་ཕྱིར་ཕྱོགས་གཅིག་ཏུ་འབྱར་བྱུང་།
རྟའི་ཁོག་པ་ནས་ཡལ་ག་གསར་བ་དེ་དག་ལ་རྩ་བ་སྐྱེས་ཏེ། ཉིན་རེར་བཞིན་
ཇེ་མང་དུ་སོང་བས་ཅང་མ་འགོར་བར་རྟའི་རྒྱབ་ནས་སྐྱེས་བྱུང་། དེར་མ་
ཟད་ངའི་སྤྱི་གཙུག་ནའང་བླ་བྲེས་ལྟ་བུ་ཞིག་ཆགས་འདུག་པས། ཉིན་དེ་ནས་
བཟུང་སྟེ།ང་རང་ངའི་རྟ་མཆོག་ལས་སྐྱེས་པའི་ཟླ་ཤིང་གི་གྲིབ་བསིལ་འོག་ཏུ་༠
བསྡད་ནས་ཟིལ་ཤུགས་དང་བཅས་ཏེ་དཔའ་རྩལ་ཐོགས་མེད་དུ་ངོམས་ཆོག
བཤད་ནས་མཚམས་འདིར་ཐོན་དུས། ངས་འདི་དང་འབྲེལ་བ་ཡོད་པའི་
དོན་དག་ཆུང་ངུ་ཞིག་ཞོར་ནས་གླེང་རྩིས་ཡོད། དེ་ནི་གསོད་གཏུབ་གང་མང་
བྱས་དེ་དགྲ་བོ་རྣམས་རི་མང་པོའི་ཕ་རོལ་ཏུ་བྲོས་སོང་ནའང་ངའི་ལག་པ་
དེ་ད་དུང་ཉེན་སར་མཆོངས་པའི་རྣམ་པར་ལོབས་ཡོད་པ་མ་ཟད། གསོད་
གཏུབ་བྱེད་གྲབས་ཀྱི་ཚུགས་ཀ་ཞིག་མངོན་བཞིན་འདུག རང་ལ་མི་གནོད་
པའི་ཆེད་དང་ད་དུང་མདུན་ཕྱོགས་ན་རྒྱུག་ཡོང་བཞིན་པའི་དམག་མི་དེ་
ཚོར་རྒྱུ་མེད་རྐྱེན་མེད་ཀྱི་རྒོལ་ལན་མི་ཐེབས་པའི་ཆེད་དུ། ངས་བསམ་ན་རང་
ཉིད་ཀྱི་ལག་པ་འདིར་རྨས་སྐྱོན་བྱུང་ཡོད་པ་ལྟར་ཟུར་གསུམ་སྟེགས་བུའི་སྟེང་
ནས་ཉིན་བརྒྱད་ལ་བཏེགས་ཏེ་བཞག་ན་ད་གཟོད་ལྷོད་ལ་འབབ་ངེས་ཡིན་
པར་འདོད་པ་ཡིན།
ཉེན་ཁ་ལས་ཐར་བའི་བྱེད་ཐབས།
ཐེངས་ཤིག་ལ། ང་ཚོས་ཕར་རྒོལ་བྱས་ཏེ་མཁར་རྫོང་ཞིག་གི་མཐའ་སྐོར་
ནས་ཡོད་པ་དང་། དེ་ནི་གྲོང་ཁྱེར་གང་ཞིག་ཡིན་པ་ངའི་སེམས་ལའང་དེ་མ་
ཐག་དྲན་དཀའ་བོ་འདུག དམག་སྤྱི་ཡིས་གྲོང་ཁྱེར་ནང་གི་གནས་ཚུལ་མང་
པོ་ཞིག་ཤེས་འདོད་ཡོད་དེ། དཔེར་ན། མི་གྲངས་ག་ཚོད་ཡོད་པ་དང་། མེ་
སྒྱོགས་ག་ཚོད་ཡོད་པ་སོགས་རྒྱུས་ལོན་བྱེད་དགོས་པའི་བྱེ་བྲག་གི་གནས་ཚུལ་
ཡང་ཧ་ཅང་མང་པོ་ཞིག་ཡོད། གལ་ཏེ་གདོང་ལེན་འཐབ་མོ་བ་དག་དང་
སྲུང་དམག མཁར་རྫོང་གི་འཐབ་ར་སོགས་ཀྱི་དཀྱིལ་བཤགས་ཏེ་རིམ་བཞིན་
མཁར་ནང་དུ་འགྲོ་དགོས་ཚེ། དེ་ནི་དངོས་ནས་ལས་སླ་མོ་ཞིག་ག་ལ་ཡིན།
དེར་མ་ཟད་ལས་འགན་འདི་དང་ལེན་བྱེད་ཕོད་མཁན་ཞིག་ཀྱང་གཏན་ནས་
ཡོད་སྲིད་ཀྱི་མ་རེད།
ང་ནི་སྔོན་ཆད་ནས་བཟུང་བློ་སྟོབས་དང་ཤེས་རྒྱ་ཆེ་བའི་མི་ཞིག་ཡིན་ལ།
ད་དུང་དཔའ་ངར་ཀྱང་ཧ་ཅང་ཆེ་བ་ཞིག་ཡིན་པས། ལས་འགན་འདི་རང་
བཞིན་གྱིས་ངའི་ཕྲག་ལ་ལྷུང་སོང་། ངས་ཉེ་འགྲམ་གྱི་མེ་སྒྱོགས་དེ་བཀོལ་ནས་
དགྲ་བོའི་མཁར་རྫོང་ལ་དམིགས་ཏེ་མེ་སྒྲོན་སྐབས། གློ་བུར་དུ་ཐབས་མཆོག་
ཅིག་དྲན་བྱུང་། ང་རང་འདང་རྒྱག་སྤུ་ཙམ་ཡང་མེད་པའི་སྒོ་ནས་མདུན་དུ་
སོང་བ་དང་། གློ་བུར་དུ་ཕྱིར་འཕེན་པར་གྲ་སྒྲིག་བྱས་ཡོད་པའི་སྒྱོགས་མདེལ་
གྱི་སྟེང་དུ་མཆོངས་པ་ན། མཐའ་སྐོར་གྱི་མི་རྣམས་ཀྱིས་ང་རང་འདི་འདྲའི་
དཔའ་ངར་ཆེ་བ་མཐོང་པས། ཚང་མས་མགྲིན་གཅིག་ཏུ་ང་ལ་སྐུལ་འདེད་
བྱེད་བཞིན་འདུག
ང་ལ་བཤད་མི་ཤེས་པའི་ཚོར་སྣང་ཞིག་སྐྱེས་པ་དང་མཉམ་དུ་སེམས་
བདེ་བག་ཕེབས་ཀྱི་སྒོ་ནས་སྒྱོགས་མདེལ་གྱི་སྟེང་དུ་ཞོན་ཏེ་སོང་བ་ཡིན།
སྒྱོགས་མདེལ་དེ་མཁའ་དབྱིངས་ན་འཕུར་འགྲོ་བའི་སྐབས་སུ། ངའི་སེམས་
ལ་རང་དབང་མེད་པར་འདི་ནི་རོལ་རྩེད་བྱེད་པ་མིན་ལ། ད་ལྟ་ཕར་འགྲོ་
བའི་སྐབས་སུ་ཧ་ཅང་བདེ་འཇགས་ཡིན་ནའང་ཕྱིར་ཇི་ལྟར་འོང་ངམ། ཡང་
ན་ང་རང་དགྲ་བོའི་མཁར་རྫོང་ནང་དུ་དཀའ་ཁག་ཅི་ཞིག་ལ་འཕྲད་སྲིད་
དམ་སྙམ་ནས་དངངས་སྐྲག་སྐྱེས་བྱུང་། ཁོ་ཚོས་ང་རང་ངོ་ཟིན་པ་ཁོ་ཐག་
ཡིན་ལ། དེའི་རྗེས་ནས་ང་རང་མྱུལ་མ་ཡིན་པར་འདོད་དེ་གསོད་སྒྲོམ་སྟེང་
ནས་གསོན་པོར་འདོགས་པ་ཡང་ཁོ་ཐག་ཡིན། ཨོའོ། ང་གཏན་ནས་ཕར་ལ་
འགྲོ་མི་རུང་། ངས་མྱུར་ཐག་འཕྲལ་གཅོད་ཀྱི་སྒོ་ནས་དོན་དག་འདི་སྒྲུབ་རྒྱུ་
མཚམས་བཞག་པ་ཡིན། སྐབས་དེར་དགྲ་བོའི་མཁར་རྫོང་ནང་དུ་ཏག་ཏག་
ང་ཚོའི་དམག་སྒར་ལ་འཕེན་བཞིན་པའི་སྒྱོགས་མདེལ་ཞིག་ཡོད་པ་དང༌།
ངས་གོ་སྐབས་འདི་དམ་འཛིན་བྱས་ཏེ་སྒྱོགས་མདེལ་དང་བར་ཐག་ཉེ་བའི་
སྐབས་སུ། རང་ཉིད་ཞོན་ཡོད་པའི་སྒྱོགས་མདེལ་དེ་ལས་ཡར་མཆོངས་དེ་ང་
ཚོའི་དམག་སྒར་ལ་འཕེན་བཞིན་པའི་སྒྱོགས་མདེལ་དེའི་སྟེང་དུ་ཞོན་པ་ཡིན།
བྱས་རྗེས་ཅི་ཡང་མེད་པར་ཕྱིར་ཡོང་བ་ཡིན་ནའང་ང་ལ་གནོད་འཚེ་སྤུ་ཙམ་
ཡང་མ་ཐེབས་པར། ཡང་བསྐྱར་རང་ཉིད་ཀྱི་གཅེས་པར་འོས་པའི་ས་གཞིའི་
སྟེང་དུ་ཐོན་བྱུང་བ་འདི་ཡང་མི་རྣམས་དགའ་འོས་པའི་དོན་དག་ཅིག་རེད།
སྒྱོགས་མདེལ་སྟེང་དུ་འཕུར་ཡོང་བའི་སྐབས་སུ། ངས་རྫོང་མཁར་དེའི་ནང་
དུ་མེ་སྒྱོགས་ག་ཚོད་ཡོད་པ་ཧ་ཅང་ཞིབ་མོར་བལྟས་ཡོད་པ་མ་ཟད། དགྲ་བོའི་
བཀོད་སྒྲིག་གི་གནས་ཚུལ་ཅི་འདྲ་ཞིག་ཡིན་པའང་ཡིད་ལ་གསལ་པོར་བཟུང་
ཡོད་པས། གཅིག་ཀྱང་མ་ནོར་བར་ང་ཚོའི་བཀོད་འདོམས་དཔོན་ལ་ཡར་ཞུ་
བྱས་པ་ཡིན།
རལ་བར་འཇུས་ཏེ་འདམ་རྫིང་ལས་ཕྱིར་མཆོངས་པ།
གཞན་དང་མི་མཚུངས་པའི་ངའི་དྲག་རྩལ་དེ་གླེང་ཚེ། དེ་ནི་ཧ་ཅང་ལྡེམ་
མྱུར་དང་ལྡན་ལ་བདེ་ལྕག་འཁྱུག་པོ་ཞིག་ཡིན་པས། ཁོད་ཡངས་པའི་ལམ་
ཆེན་གྱི་སྟེང་ནས་མཆོངས་རྒྱུག་བྱས་ཆོག་ལ། དངོས་པོ་གང་གིས་ཀྱང་ངའི་
འགྲོ་ལམ་ལ་བཀག་འགོག་བྱེད་ཐབས་མེད་པའི་ཁར་ངའི་བཞོན་རྟ་དེའང་
གཞན་དང་མི་འདྲ་བ་ཞིག་ཡིན། ཐེངས་ཤིག་ལ། ངས་རི་བོང་ཞིག་འདེད་
གསོད་བྱེད་པའི་སྐབས་སུ་རི་བོང་དེ་ཐེ་ཚོམ་ཅི་ཡང་མེད་པར་གཞུང་
གྱི་སྟེང་ནས་ཕར་བརྒྱུགས་སོང་ལ། སྒེག་ཉམས་དང་ལྡན་པའི་ལྕམ་སྐུ་ཞབས་
གཉིས་ཀྱང་ཏག་ཏག་ཤིང་རྟ་འཁོར་ལོ་ཞིག་གི་ནང་དུ་བསྡད་དེ་གཞུང་ལམ་
འདི་བརྒྱུད་ནས་འགྲོ་བཞིན་ཡོད། ངའི་རྟ་དེ་བརྒྱུགས་པ་ཧ་ཅང་མགྱོགས་པས་
ཤིང་རྟའི་སྒེའུ་ཁུང་ཕྱེས་ཡོད་པའི་ཕྱོགས་སུ་ཐེ་ཚོམ་སྤུ་ཙམ་ཡང་མེད་པར་
བརྒྱུགས་ཤིང་། སག་སྒྲ་དང་བཅས་ཏེ་ཕར་མཆོངས་སོང་བས། ང་ལ་ཁོ་ཚོར་
ལག་བརྡ་བྱེད་པའི་གོ་སྐབས་ཀྱང་མ་བྱུང་།
ཡང་ཐེངས་ཤིག་ལ། ཉེན་ཁ་ཧ་ཅང་ཆེན་པོ་ཞིག་དང་འཕྲད། ངས་ཉིན་
ཧྲིལ་པོར་རི་དྭགས་བརྔོན་ནས་ཧ་ཅང་ཐང་ཆད་ཡོད་པ་དང་། སྐབས་དེར་
ཉི་མའང་རི་ལ་ནུབ་ནས་ས་རུབ་པའི་དུས་ཡིན། ང་རང་རྟ་ལ་ཞོན་ཏེ་གཉིད་
མ་སད་ཀྱི་ངང་ནས་འགྲོ་བཞིན་ཡོད་པ་དང་བཞོན་རྟ་གློ་བུར་དུ་འདུག་པའི་
བར་དུ་རང་ཉིད་འགྲོ་སའི་ལམ་དེ་གང་ཡིན་པའང་མ་
ངས་མགོ་བོ་ཡར་བཀྱགས་ནས་བལྟས་པ་ན། ལམ་སྣེར་ཐོན་ཡོད་པ་མ་
ཟད་མདུན་ན་ད་དུང་འདམ་རྫིང་བརྒལ་དགོས། འདམ་རྫིང་དེའི་ཕྱོགས་
གཞན་ཞིག་ཏུ་མ་གཏོགས་འགྲོ་ལམ་མེད་པ་དང་། ཡང་གཅིག་བཤད་ན། ང་
ཚོ་ད་དུང་མུ་མཐུད་དུ་མདུན་དུ་བསྐྱོད་ཚེ་ངེས་པར་དུ་འདམ་རྫིང་འདི་ལས་
མཆོངས་དགོས། དེ་ནས་ངས་ཐེ་ཚོམ་ཅི་ཡང་མེད་པའི་སྒོ་ནས་ཡོབ་ཆེན་གྱིས་
རྟའི་ཕོ་བའི་སྟེང་ལ་རྡེབ་པ་ན། རྟས་དེ་མ་ཐག་རྐང་པ་བཀྱགས་ནས་མཆོང་
འགོ་བརྩམས་བྱུང༌། མཆོང་འགོ་བརྩམས་པའི་རྗེས་སུ་ད་གཟོད་ངས་དོན་
དག་འདི་དེ་འདྲ་སླ་མོ་ཞིག་མིན་པ་ཤེས་སོང༌། རྒྱུ་མཚན་ནི་ངའི་བཞོན་རྟ་
ཉིན་ཧྲིལ་པོར་ཐང་ཆད་ཡོད་པ་དང༌། གལ་ཏེ་ཁོས་མཆོང་རྒྱུག་བྱེད་པར་གྲ་
སྒྲིག་ཅི་ཡང་མ་བྱས་ན་འདི་འདྲའི་བར་ཐག་རིང་པོ་ཞིག་ཏུ་མཆོང་དཀའ་
བ་ཁོ་ཐག་རེད། དེ་བས་ངས་དེ་མ་ཐག་བར་སྣང་ནས་རྟ་ཁ་ཕྱིར་བསྐོར་བ་ན།
བཞོན་རྟ་དང་བཅས་ཏེ་ཕྱིར་མཆོང་རྒྱུག་བྱེད་སའི་གནས་དེ་རུ་ཐོན་བྱུང་བ་
དང་སྔར་ལས་ལྷག་པའི་སྒོ་ནས་མཆོང་རྒྱུག་བྱེད་པར་གྲ་སྒྲིག་བཟང་པོ་ཞིག་
བྱས་པ་ཡིན།
བཞོན་རྟའི་མཆོང་རྒྱུག་ལ་གྲ་སྒྲིག་བྱེད་པར་བར་ཐག་ངེས་ཅན་ཞིག་
དགོས་པས། ངས་རྟ་ཁ་འཐེན་ཏེ་ལམ་ཐག་རིང་པོ་ཞིག་ཏུ་ཕྱིར་ནུར་བྱས་པ་
དང་། དེ་ནས་ངས་ཡང་བསྐྱར་ཡོབ་ཆེན་གྱིས་རྟའི་ཕོ་བའི་སྟེང་ལ་རྡེབ་པ་ན།
ངའི་བཞོན་རྟ་དེ་སྟོབས་ཤུགས་ཡོད་རྒུས་མདུན་ཕྱོགས་སུ་མཆོངས་སོང༌། འོན་
ཀྱང་མཆོང་རྒྱུག་བྱས་པའི་རྗེས་སུ་ད་གཟོད་བར་ཐག་ད་དུང་ཧ་ཅང་རིང་བ་
ཤེས་བྱུང༌། ཡིན་ནའང་ཡོད་ཚད་འཕྱིས་འདུག དེ་བཞིན་ང་ཚོ་འདམ་རྫིང་
གི་ཕར་ངོགས་སུ་ཐོན་མ་ཐུབ་པ་མ་ཟད་མི་རྟ་གཉིས་ཀ་འདམ་རྫབ་ཀྱི་ནང་
དུ་ལྷུང་སོང་། ངའི་མགོ་བོ་དང་རྟའི་སྐེ་མ་གཏོགས་ལུས་ཧྲིལ་པོ་འདམ་རྫབ་
ཀྱི་ནང་དུ་ནུབ་པས། ཅང་མི་འགོར་བར་ཆག་སྒོ་ཆེན་པོ་ཞིག་བྱུང་བ་ཁོ་ཐག་
རེད།
ཉེན་ཁ་ཧ་ཅང་ཆེ་བའི་སྐབས་སུ། ད་གཟོད་ངའི་བློ་རིག་ལ་བརྟེན་པ་ལས་
ཐབས་གཞན་ཅི་ཡང་མེད་པས། ངས་རང་ཉིད་ཀྱི་རྐང་པ་གཉིས་པོས་བཞོན་
རྟ་ལ་དམ་པོ་བྱས་ནས་བསྡམས་ཏེ། ཤེད་ཤུགས་དང་ལྡན་པའི་ལག་པ་གཡས་
པས་རང་ཉིད་ཀྱི་རལ་བར་འཇུས་ཏེ་འཐེན་པ་ན།མི་རྟ་གཉིས་ཀ་བར་སྣང་དུ་
འཐེན་བྱུང་བས་ད་གཟོད་ང་ཚོ་འདམ་རྫིང་ལས་ཕྱིར་ཐོན་བྱུང་ངོ་། །
སྦྲང་མ་འཚོས་པ་ལས་བྱུང་བའི་དོན་དག
ང་ལ་སྙིང་སྟོབས་དང་བློ་རིག་ལྡན་ཞིང་དོན་དག་ཅི་ཞིག་སྒྲུབ་ཀྱང་
ཉམས་མྱོང་དང་ཐག་གཅོད་ཀྱི་ནུས་པ་ཡོད་པའི་ཁར། ངའི་རྟ་མཆོག་དེའང་
རང་ག་བ་ཞིག་གཏན་ནས་མིན། འོན་ཀྱང་། ཐུར་ཁེ་གཡུལ་འགྱེད་ཀྱི་ཁྲོད་
དུ་དེ་འདྲའི་ལས་སླ་མོ་ཞིག་མིན་པ་མ་ཟད། ད་དུང་ཁོ་ཚོའི་བཟུང་དམག་ཏུ་
གྱུར་སོང་བ་དང་། ཐུར་ཁེ་ཡིས་བཟུང་དམག་ལ་སྤྱོད་པའི་གོམས་སྲོལ་གཞིར་
བཟུང་སྟེ་ང་རང་བྲན་གཡོག་ཞིག་གི་ཚུལ་དུ་གཞན་ལ་བཙོངས་སོང་།
བྲན་གཡོག་གི་འཚོ་བ་ནི་དངོས་ནས་གདུག་རྩུབ་ཆེ་བ་ཞིག་ཡིན་ལ། ངའི་
ཉིན་རྒྱུན་གྱི་བྱ་བ་དེའང་ཧ་ཅང་དཀའ་ཚེགས་ཆེ་ལ་དཀའ་ངལ་ལྡན་པ་མ་
ཟད། ཁེར་རྐྱང་དང་སུན་སྣང་ཡང་སྐྱེ་རུ་འཇུག སྔ་མོར་མལ་ལས་ལངས་ཏེ་
སུའུ་ཏན་ནས་གསོ་སྐྱོང་བྱས་པའི་སྦྲང་མ་དེ་ཚོ་རྩྭ་ཐང་དུ་འཚོས་ནས་སྦྲང་
རྩི་ལེན་དགོས་པ་དང་། ས་སྲོས་ཀྱི་དུས་སུ་ད་གཟོད་ཁོ་ཚོ་ཕྱིར་སྦྲང་ཚང་དུ་
འཇུག་དགོས།
ཐོག་མའི་དུས་སུ། གནད་དོན་ཅི་ཡང་མ་བྱུང་བར་ཡོད་ཚད་ཅུང་ཙམ་
བདེ་ལེགས་ཡིན། འོན་ཀྱང་། མཚན་མོ་ཞིག་ལ། སྦྲང་མ་རྣམས་རྩིས་ལེན་
བྱེད་པའི་སྐབས་སུ་སྦྲང་མ་གཅིག་གར་སོང་ཆ་མེད་དུ་གྱུར་སོང་བས། ང་རང་
བྲེལ་འཚུབ་ལངས་ཏེ་ཕྱོགས་བཞི་མཚམས་བརྒྱད་དུ་བཙལ་བ་ན། སྦྲང་མ་དེ་
ལ་དོམ་གཉིས་ཀྱི་འཇབ་རྒོལ་ཐེབས་འདུག་ལ། དོམ་དེ་གཉིས་ཀྱིས་ཁོའི་སྦྲང་
རྩི་རོལ་མྱོང་བྱེད་པའི་ཆེད་དུ་ཁོ་རང་ཤ་ཉོག་རུས་ཉོག་ཏུ་གཏོང་བར་གྲ་སྒྲིག་
བྱེད་བཞིན་འདུག
འདིའི་སྐབས་སུ་ང་ལ་དངུལ་གྱི་སྟ་རེ་དེ་མ་གཏོགས་ལག་ཆ་ཅི་ཡང་མེད།
ཁྱེད་ཚོས་ཀྱང་འདང་ཞིག་རྒྱོབས་དང་། དོམ་དེ་གཉིས་ཀྱི་མདུན་དུ་སྟ་
རེ་ཡིས་ཅི་ཞིག་བྱེད་ནུས་སམ། ད་ལྟ་ཐབས་མཆོག་ཅི་ཡང་མེད་པས། དོམ་
དེ་གཉིས་ལ་འཇིགས་སྣང་སྐུལ་བའི་ཆེད་དུ་སྟ་རེ་བླངས་ཏེ་ཁོ་ཚོའི་ཕྱོགས་སུ་
གཡུགས་པ་ཡིན།
བསམ་ཡུལ་ལས་འདས་པ་ཞིག་ལ། དོམ་དེ་གཉིས་སྐྲག་ནས་བྲོས་སོང་བ་
དང༌། དེའང་ང་ལ་སྙིང་སྟོབས་ལྡན་པའི་རྐྱེན་ཡིན་སྲིད། དེ་ལྟར་སྙིང་རྗེ་བའི་
སྦྲང་མ་དེ་སྐྱོབ་ཐུབ་སོང་ནའང་དེ་དང་ལྷན་དུ་ཆག་སྒོ་ཞིག་ཀྱང་བྱུང་སོང་སྟེ།
ང་ཤེད་ཤུགས་ཧ་ཅང་ཆེ་བའི་དབང་གིས་སྟ་རེ་དེ་གཡུག་སྐབས་ཤུགས་བཏོན་
པ་ཆེ་དྲགས་པས། སྟ་རེ་དེ་ཟླ་བའི་སྟེང་དུ་གཡུགས་བྱུང་། ངས་ཁྱེད་ཚོ་ལ་
རྫུན་བཤད་པ་གཏན་ནས་མིན།
ད་ལྟ་ངས་སྟ་རེ་དེ་ཅི་ལྟར་ཕྱིར་ལེན་ནམ།དངོས་ནས་ཟླ་བའི་སྟེང་དུ་འགྲོ་
དགོས་སམ། ངས་ས་ཐོག་ནས་སྐས་ཤིག་འཛུགས་དགོས་བསམ། ཡང་སྐས་
ཅི་འདྲ་ཞིག་འཛུགས་དགོས་སམ། ཞེས་བསམ་བློ་བཏང་བ་ཡིན། དེའི་སྐབས་
ངས་གློ་བུར་དུ་ཐུར་ཁེ་རུ་སྲན་མ་ཡ་མཚན་ཅན་ཞིག་ཡོད་ཟེར་བ་དེ་དྲན་
བྱུང་། སྲན་མ་དེ་སྐྱེས་མགྱོགས་པ་མ་ཟད་མི་རྣམས་ཧ་ལས་དགོས་པའི་མཐོ་
ཚད་ཅིག་སྟེ། གནམ་ལ་ཐུག་པའི་བར་དུ་སྐྱེས་ཐུབ་ཟེར། དེ་ནས་ངས་དེ་མ་
ཐག་སྲན་རྡོག་གཅིག་ས་འོག་ཏུ་བཏབ་པ་ཡིན། སྲན་མ་དེ་ནི་དངོས་ནས་སྐྱེས་
ན་ཧ་ཅང་མགྱོགས་པ་ཞིག་ཡིན་ལ། ཅང་མ་འགོར་བར་སྐྱེས་ནས་ཟླ་བའི་སྟེང་
དུ་ཐོན་བྱུང་།
ང་རང་དགའ་སྤྲོ་ཚད་མེད་སྐྱེས་ཞོར་དུ་དགའ་འབོད་དང་བཅས་ཏེ་ཟླ་
བའི་སྟེང་དུ་འགོས་པ་ཡིན་ལ་ཆག་སྒོ་སོགས་ཅི་ཡང་མ་བྱུང༌། ཅུང་མ་འགོར་
བར། ང་རང་ཟླ་བའི་སྟེང་དུ་ཐོན་བྱུང་།
འོན་ཀྱང་། ཟླ་བའི་སྟེང་དུ་ངའི་སྟ་རེ་དེ་འཚོལ་དགོས་ཚེ་ནུས་ཤུགས་གང་
ཡོད་འདོན་དགོས། རྒྱུ་མཚན་ནི་ཟླ་བའི་སྟེང་གི་དངོས་པོ་ཡོད་ཚད་དངུལ་
དང་འདྲ་བར་འོད་འཚེར་བཞིན་འདུག་པས། དངོས་ནས་ལས་སླ་མོ་ཞིག་ག་
ལ་ཡིན། ཡིན་ནའང་མཇུག་མཐར་རྩྭ་སྐྱ་མང་པོ་ཞིག་གི་གསེབ་ནས་ངས་སྟ་རེ་
དེ་རྙེད་བྱུང་།
ངས་དེ་མ་ཐག་སྟ་རེ་རྐེད་པར་བཏགས་ནས་ཕྱིར་ས་ཐོག་ཏུ་ཡོང་བར་གྲ་
སྒྲིག་བྱས་པ་ཡིན། ཨ་ཨ་ཨ། ད་མ་འགྲིག ཉི་འོད་ཀྱིས་ངའི་སྲན་མའི་སྡོང་
བུ་དེ་སྐམ་རྙིད་དུ་བཏང་འདུག་ལ། མཚམས་མཚམས་སུ་ད་དུང་ཆད་འདུག་
པས་ང་རང་ཕྱིར་སའི་གོ་ལའི་སྟེང་དུ་འགྲོ་བར་རེ་བ་མེད་སོང་། དེ་ལྟར་ང་
རང་སེམས་སྡུག་གི་ནང་དུ་ལྷུང་སོང་བ་དང་། དངོས་ནས་ང་རང་ཚེ་གང་པོར་
ཕྱིར་སའི་གོ་ལའི་སྟེང་དུ་འགྲོ་མ་ཐུབ་པ་ཡིན་ནམ།
བྲེལ་འཚུབ་ལངས་ཚེ་དོན་དག་ཅི་ཡང་མི་འགྲུབ་པ་དང་ང་རང་ངེས་
པར་དུ་ས་ཐོག་ཏུ་འགྲོ་ཐབས་བྱེད་དགོས་པས། ཅིས་ཀྱང་ཐབས་བཀོལ་ཞིག་
བཙལ་དགོས། ཅུང་མ་འགོར་བར། ངས་རྩྭ་སྐྱ་ཧྲུལ་བོ་དེ་དྲན་བྱུང་ལ། རྩྭ་སྐྱ་
ཡི་ཐག་པ་བཟོ་འགོ་བརྩམས་པ་དང་རིང་ཐུང་གང་རུང་ཡིན་ཡང་ནུས་ཚོད་
ཀྱིས་སླས་པ་ཡིན། རིང་ཚད་རན་པ་ཞིག་སླས་པའི་རྗེས་སུ། ཐག་པའི་སྣེ་མོ་
གཅིག་ཟླ་བའི་གུག་ཟུར་དེའི་སྟེང་དུ་བཏེགས་པ་དང་། རང་ཉིད་ཐག་པ་དེ་
ལ་བརྟེན་ནས་མར་ཡོང་བ་ཡིན། ཡིད་སྐྱོ་བ་ཞིག་ལ། ཐག་པ་ཐུང་དྲགས་སོང་
བས་ཅང་མ་འགོར་ང་རང་བར་སྣང་ནས་མར་སྣར་བྱུང་། སྐབས་དེར་ང་ལ་
བྲེལ་འཚུབ་ཅི་ཡང་མ་ལངས་པར་ལག་པ་གཡས་པས་ཐག་པ་དམ་པོ་བྱས་
ནས་བཟུང་པ་དང་། ལག་པ་གཡོན་པས་སྟ་རེ་བཟུང་སྟེ་མགོ་ཐོག་ནས་ཐག་
པ་དེ་བཅད་པ་མ་ཟད། ཐག་པ་དེ་མར་སྣར་ཡོད་པའི་ཐག་པ་དེ་ལ་མཐུད་པ་
ཡིན། འདི་ལྟར་ང་རང་བདེ་འཇགས་ཀྱིས་དུས་ཡུན་རིང་པོ་ཞིག་ཏུ་ཐོན་བྱུང་།
ཡིན་ནའང་ད་དུང་ས་ཐོག་དང་བར་ཐག་ཧ་ཅང་རིང་པས། སྔར་བཞིན་
ཐབས་བཀོད་སྔོན་མ་དེ་བཀོལ་ནས་སྔ་མ་བཅད་དེ་རྗེས་མར་མཐུད་ནས་མར་
ཡོང་བ་ཡིན། དུས་ཡུན་རིང་པོ་ཞིག་འགོར་རྗེས་ད་གཟོད་ས་ཐོག་གི་ཕོ་བྲང་
དང་ཁང་པ་གཞན་རྣམས་མཐོང་ཐུབ་སོང་།
དོན་དག་སྒྲུབ་པ་ཧ་ཅང་བཟང་བར་འདོད་དེ་དགའ་སྤྲོ་ཚད་མེད་སྐྱེས་
བཞིན་ཡོང་བ་ཡིན་མོད། འོན་ཀྱང་། ས་ཐོག་དང་སྤྱི་ལེ་འགའ་ཡོད་པའི་
སྐབས་སུ། ལག་པའི་ནང་གི་ཐག་པ་དེ་ཆད་སོང་། ང་རང་སྒྲ་ཞིག་གྲགས་པ་
དང་མཉམ་དུ་སྤྲིན་གསེབ་ནས་མར་ས་ཐོག་ཏུ་ལྷུང་སོང་བ་དང་རྨས་ལྕི་བས་
ཤི་མ་གསོན་དུ་གྱུར་སོང་བ་མ་ཟད། ལུས་པོ་ལྕི་བའི་ཁར་ད་དུང་བར་སྣང་
ནས་མར་ལྷུང་ཡོང་བ་ཡིན་པའི་དབང་གིས་ས་ངོས་བརྡིབས་ནས་དེ་མ་ཐག་
ཧ་ཅང་ཟབ་པའི་དོང་ཞིག་བརྐོས་འདུག
དུས་ཚོད་རིང་པོ་ཞིག་འགོར་རྗེས། ད་གཟོད་ངའི་དྲན་པ་སོས་སོང༌།
འོན་ཀྱང་དོང་འདི་ལས་ཕྱིར་ཇི་ལྟར་ཡོང་བར་ང་ལ་གདེང་ཚོད་ཆེན་པོ་ཞིག་
གཏན་ནས་མེད། གང་ལྟར་ཀྱང་ང་རང་ངེས་པར་དུ་དཀའ་ངལ་འདི་ལས་
རྣམ་པར་རྒྱལ་དགོས།
ངས་སྟ་རེ་དང་ལག་པ་གཉིས་ཀས་དོང་ནང་ནས་ཐེམ་སྐས་ལྟ་བུ་ཞིག་
བརྐོས་པས། སྐས་རིམ་བརྒྱུད་ནས་ཡར་ཡོང་བ་དང་། མཇུག་མཐར་ང་རང་
ས་ཐོག་ཏུ་ཐོན་ཐུབ་སོང་ངོ་། །
འདོད་རྔམ་ཆེ་བའི་དོམ་ལ་ཉེས་ཆད་བཅད་པ།
དངུལ་གྱི་སྟ་རེ་ལས་བྱུང་བའི་དོན་དག་དེའི་རྗེས་སུ། ང་རང་ལྷག་པར་
དུ་བློ་རིག་ཅན་ཞིག་ཏུ་གྱུར་སོང༌། ངས་སྔར་ལས་ལྷག་པའི་ཐབས་བཀོད་
བཟང་པོ་ཞིག་སྤྱད་ནས་དོམ་གྱི་བར་ཆད་དེ་མེད་པར་བཟོས་པ་དང་། ངས་
བདག་གཉེར་བྱེད་བཞིན་པའི་སྦྲང་མ་དེ་ཚོར་ཡང་དོམ་གྱི་བར་ཆད་ཅི་ཡང་
མི་ཐེབས་པར་བྱས་པ་ཡིན།
དགོང་མོ་ཞིག་ལ། ངས་སྦྲང་མ་རྣམས་རྩིས་ལེན་བྱས་རྗེས་ཁོ་ཚོར་སྦྲང་
སྒམ་ནང་དུ་བཅུག་པ་ཡིན་ལ། དེའི་རྗེས་སུ་སྦྲང་རྩི་མང་པོ་ཞིག་བླངས་ཏེ་
ཤིང་རྟ་འཁོར་ལོ་ཞིག་གི་སྟེང་དུ་བྱུགས་པ་དང་། ང་རང་དེ་དང་ཐག་མི་རིང་
བའི་གྲུ་ཟུར་ཞིག་ཏུ་ཡིབ་ཏེ་ལྐོག་ལྟ་བྱས་ནས་བསྡད།
དངོས་ནས་ངའི་བསམ་ཡུལ་ལས་འདས་པ་ཞིག་རེད། དོམ་རྒན་ཞིག་
གིས་ཞིམ་མངར་ལྡན་པའི་སྦྲང་རྩིའི་དྲི་མ་ཚོར་བ་ན། ཚུར་ཡོང་ནས་ཤིང་རྟའི་
སྟེང་ལ་ལྡག་བཞིན་འདུག དེ་ལྟར་ལྡག་གིན་ལྡག་གིན་མཇུག་མཐར་ཤིང་རྟ་
འཁོར་ལོ་དེའང་མིད་པའི་ནང་དུ་བཅུག་བྱུང་བས། འདིས་དོམ་ངན་དེ་ཧ་
ཅང་འདོད་རྔམ་ཆེ་བ་གསལ་བཤད་བྱེད་ཐུབ། དེའི་རྗེས་སུ་ཁོས་རང་ཉིད་ཀྱི་
ཕོ་བའི་ནང་ཡང་ལྡག་བྱུང་བས་ཤིང་རྟ་འཁོར་ལོ་དེ་ཁོའི་ཨོང་ཤ་ལས་ཕྱིར་
ཐོན་བྱུང་།
ཁོས་ཤིང་རྟ་འཁོར་ལོ་དེ་ལྡག་ནས་ཚར་ལ་ཉེ་བའི་སྐབས་སུ། ང་རང་དེ་
མ་ཐག་ཕྱིར་ཡོང་ནས་ཤིང་རྟའི་ཐོག་གི་ཁུང་བུའི་སྟེང་ལ་རི་དྭགས་འཛིན་
བྱེད་ཅིག་ལས་པ་ཡིན། འདི་ལྟར་བྱས་པས་དོམ་དེ་འབྲོ་ཐབས་མེད་པར་བྱས་
སོང་ལ། དོམ་དེ་ནམ་ལངས་པའི་བར་དུ་དེ་ལྟར་འདུག་དུ་བཅུག
ཉིན་གཉིས་པའི་སྔ་མོར། སུའུ་ཏན་རྒྱལ་པོས་འདི་ལྟ་བུའི་ཐབས་མཆོག་
ཅིག་གིས་དོམ་རྒན་ཞིག་བཟུང་ཡོད་པ་ཐོས་མ་ཐག སྐུ་དངོས་སུ་ཕེབས་ཏེ་
ལྟ་རུ་ཐོན་བྱུང་། ཁོས་དོམ་ངན་དེ་འབྲོ་ས་མེད་པའི་གནས་སུ་ལྷུང་ཡོད་པ་
མཐོང་བ་ན། དགའ་སྤྲོ་ཚད་མེད་སྐྱེས་ནས་མཚམས་མི་ཆད་པར་བགད་བྱུང་༠
བ་དང་། ད་དུང་ང་ནི་སྤྱང་གྲུང་ལྡན་པའི་མི་ཞིག་རེད་ཅེས་བསྟོད་བསྔགས་
བྱས་སོང་།
ཤིང་རྟ་ཡར་བཀྱགས་ཤིང་རྟ་མཆན་ལ་བསྡམས་པ།
ཅང་མ་འགོར་བར་ཨུ་རུ་སུ་དང་ཐུར་ཁེ་ཕྱོགས་གཉིས་ཀྱིས་ཞི་བའི་
ཆིངས་ཡིག་ལ་མིང་རྟགས་བཀོད་པ་དང་། ང་དང་བཟུང་དམག་གཞན་རྣམས་
ཀྱང་རྩིས་སྤྲོད་ཀྱི་འགྲོ་ལུགས་བརྒྱུད་དེ་ཡང་བསྐྱར་ཧྲིན་ཕི་ཏི་པའོ་རུ་ཐོན་
བྱུང་།
འོན་ཀྱང་། ངས་རང་ཉིད་དམག་དཔུང་ལས་ཕྱིར་འབུད་པར་ཐག་གཅོད་
བྱས་པ་ཡིན་པས་གྲོགས་པོ་རྣམས་ལ་གྱེས་ཏེ་ཨུ་རུ་སུ་དང་ཁ་བྲལ་བཪ་གྲ་
སྒྲིག་བྱས་པ་ཡིན། ངའི་ལུ་ཐུ་ཝན་གྱི་རྟ་མཆོག་དེ་ཐུར་ཁེ་ན་ཡོད་པའི་རྐྱེན་
གྱིས་ད་ཐེངས་ངེས་པར་དུ་འཕྲིན་སྐྱེལ་ཤིང་རྟར་བསྡད་དེ་འགྲོ་བ་ལས་ཐབས་
བཀོད་གཞན་ཅི་ཡང་མེད།
འཕྲིན་སྐྱེལ་ཤིང་རྟ་དེ་འབར་འབུར་མང་བའི་ལམ་ཕྲན་ཞིག་གི་སྟེང་དུ་
འགྲོ་བཞིན་ཡོད་ལ། ལམ་འགྲམ་གཉིས་སུ་ཚེར་མའི་ཕུང་བོ་མང་པོ་ཞིག་སྐྱེས་
འདུག་པས། འགྲོ་ལམ་དངོས་ནས་བདེ་མོ་མིན། འགྲོ་ལམ་འདི་ལྟ་བུ་ཞིག་
གི་སྟེང་དུ་ཚུར་ཡོང་བའི་ཤིང་རྟ་གང་རུང་ཞིག་གིས་ཀྱང་ང་ཚོའི་བགྲོད་ལམ་
ལ་བཀག་འགོག་ཐེབས་སྲིད་པ་མ་ཟད། ནམ་ཟླ་འཁྱགས་ཤིང་གྲང་ངར་ཤིན་
ཏུ་ཆེ་བས་ང་དང་ཁ་ལོ་བ་གཉིས་གྲང་ནས་བཟོད་ཐབས་བྲལ་བ་དང་། ངེད་
གཉིས་ཀྱིས་ས་སྡུག་འདི་དང་བྲལ་བར་རེ་བ་བྱས་ནས་བསྡད་པ་ཡིན།
འཕྲིན་སྐྱེལ་ཤིང་རྟའི་ཁ་ལོ་བས་ནུས་ཤུགས་གང་ཡོད་བཏོན་ནས་འབུད་
དུང་འབུད་བཞིན་དུ་མི་ཚང་མར་ང་ཚོའི་ཁ་གཏད་ནས་ཤིང་རྟར་བསྡད་དེ་
མི་ཡོང་བར་གསལ་བརྡ་གཏོང་བཞིན་ཡོད། འོན་ཀྱང་། ཁོས་ནུས་ཤུགས་
གང་ཡོད་བཏོན་པ་ནི་ངལ་བ་འབྲས་མེད་དུ་གྱུར་སོང་བ་འདྲ་སྟེ། འབུད་དུང་
དེའང་གྲང་ངར་ལ་སྐྲག་ནས་བྱ་བ་ལས་འདོད་མེད་པ་འདྲ། དེ་ལས་ཀྱང་ལྷག་
པའི་ཆག་སྒོ་ཞིག་བྱུང་བ་ནི། ཅུང་མ་འགོར་བར་ང་ཚོའི་ཁ་གཏད་དུ་ཤིང་རྟ་
ཧ་ཅང་ཆེན་པོ་ཞིག་ཐོན་བྱུང་བས། ང་ཚོས་ཅི་བྱས་ཀྱང་ཤིང་རྟ་དེ་ལ་གཡོལ་
ཐབས་མི་འདུག ད་ནི་ཐབས་བཀོད་ཅི་ཡང་མེད་པས། ང་རང་ཤིང་རྟ་ལས་
ལྡིང་སྟེ་ཐོག་མར་དཀྱིལ་ན་ཡོད་པའི་རྟ་དེ་བཏང་བ་དང་། དེའི་རྗེས་སུ་རྟ་
གཞན་པ་དེའང་བཏང་བ་ཡིན། དེ་ལྟར་ཤིང་རྟའི་འཁོར་སྒམ་དང་འཁོར་
ལོ་སོགས་དངོས་པོ་ཡོད་ཚད་ཕྲག་སྟེང་དུ་འཁུར་ཏེ་མཐོ་ཚད་སྨི་དགུ་དང་
མཉམ་པའི་ཚེར་མ་ཡོད་སའི་གྱང་གི་སྟེང་ནས་ཕར་མཆོང་བ་ན། ལམ་འགྲམ་
གྱི་ས་ཁོད་སྙོམས་པོ་ཞིག་གི་སྟེང་དུ་ཐོན་བྱུང་ལ། ཤིང་རྟ་དེ་ཕར་སོང་བའི་
རྗེས་སུ་ང་རང་ཡང་བསྐྱར་ལམ་ཕྲན་དེའི་སྟེང་དུ་སོང་བ་ཡིན། དེའི་རྗེས་སུ་
ང་རང་མགྱོགས་མྱུར་གྱིས་རྟའི་མདུན་དུ་སོང་སྟེ་རེ་རེ་བཞིན་མཆན་ཁུག་དུ་
བཅུག་ནས་ཚེར་མའི་གྱང་ལས་མཆོངས་ཤིང་སྐས་ཞིང་ལས་ལྡིང་སྟེ་སོང་བ་
ཡིན། ངས་ནུས་ཤུགས་གང་ཡོད་བཏོན་པའི་རྐྱེན་གྱིས་ང་ཚོ་བདེ་ལེགས་ཀྱི་
ངང་ནས་མགྲོན་ཁང་གི་ཕྱོགས་སུ་འགྲོ་ཐུབ་སོང་། མགྲོན་ཁང་དུ་ཐོན་རྗེས།
ང་རང་བདེ་ཞིང་སྐྱིད་པའི་སྒོ་ནས་ལྕགས་ཐབ་ཀྱི་འགྲམ་དུ་ཙོག་པུར་བསྡད་
པ་ཡིན་ལ། ནམ་ཟླ་འདི་ལྟ་བུ་ཞིག་གི་ནང་དུ་དྲོད་སྐྱིད་ལྡན་པའི་མགྲོན་ཁང་
ནང་དུ་ངལ་གསོ་ཞིག་བྱས་ཚེ། དེའང་སྣང་བ་ཧ་ཅང་སྐྱིད་པའི་དོན་དག་ཅིག་
ཅི་ལ་མིན།
ངས་ད་དུང་དོན་དག་གཉིས་ཁྱེད་ཚོར་བཤད་འདོད་དེ། དོན་དག་གཅིག་
ནི། འཕྲིན་སྐྱེལ་ཤིང་རྟ་འཐེན་པའི་རྟ་གཉིས་ལས་རྟ་གཅིག་སྙིང་སྟོབས་ཤིན་
ཏུ་ཆེ་ཞིང་པྲ་ཚག་ཅིག་ཡིན་པར་མ་ཟད། ད་དུང་ལོ་བཞི་ལའང་སོན་མེད། ང་
རང་ཐེངས་གཉིས་པར་ར་སྐོར་ལས་ལྡིང་ནས་འགྲོ་སྐབས། ཁོས་འགུལ་སྐྱོད་
ཚད་ལས་བརྒལ་བ་བྱས་པ་དང་སྤྱོད་པ་རྩུབ་པོ་དེ་གང་འདོད་དུ་བསྟན་བྱུང་
ལ། སུག་བཞི་གནམ་ལ་གཏད་ནས་རང་ཉིད་ཀྱི་སྟོབས་ཤུགས་ལ་ཡིད་སྨོན་
སྐྱེས་ཀྱི་མེད་པ་འདྲ།དེ་ནས་ངས་ཁོའི་རྐང་པ་རང་གི་ཁུག་མའི་ནང་དུ་བཅུག་
པ་ན། ཁོ་དེ་མ་ཐག་གཞུང་དྲང་ཞིག་ཏུ་གྱུར་སོང་བ་དང་ཞི་འཇམ་གྱི་སྒོ་ནས་
གནས་དེ་རུ་ལངས་ནས་བསྡད་བྱུང༌།
དོན་དག་གཞན་པ་དེ་ནི། ང་ཚོ་མགྲོན་ཁང་དུ་བདེ་ཞིང་སྐྱིད་པོར་བསྡད་
ཡོད་པའི་སྐབས་སུ། གློ་བུར་དུ་རྣ་ལམ་ལ“ཏི་ཏིང་། ཏི་ཏིང་།”ཟེར་བའི་སྒྲ་
ཞིག་གྲགས་བྱུང་། ང་ཚོ་ཡ་མཚར་ནས་གསལ་པོར་ཉན་པ་ན། དེ་ནི་འབུད་
དུང་ལས་གྲགས་འོང་བའི་སྒྲ་རེད། དངོས་ནས་ཡ་མཚན་ཆེན་པོ་འདུག སྒོ་
ཕྱི་རུ་ཐབས་བཀོད་ཅི་ཞིག་འཐེན་རུང་སྒྲ་མི་གྲགས་པ་དང་ད་ལྟ་ཁོ་རང་ཉིད་
གྲགས་བྱུང་བ་འདི་རྒྱུ་མཚན་ཅི་ཡིན་ནམ།
རྗེས་ནས་ངས་དེ་ཅི་ཡིན་པ་ཤེས་སོང་། མ་གཞི་གྲང་ངར་གྱི་ནང་དུ་སྐད་
སྒྲ་དེ་ཚང་མ་འཁྱགས་པས་བསྡམས་སོང་ལ། ད་ལྟ་ཁང་པའི་ནང་གི་ལྕགས་
ཐབ་ཀྱི་དྲོད་སྣང་གིས་སྐད་སྒྲ་ཚང་མ་འཁྱགས་རོམ་ལས་གྲོལ་དུ་བཅུག་པའི་
རྐྱེན་གྱིས་འབུད་དུང་ལས་ཡིད་སེམས་འགུལ་བའི་གླུ་དབྱངས་སྣ་ཚོགས་
གྲགས་འོང་བ་རེད། དེ་ནི་བརྡ་རྟགས་ཁོ་ན་ཙམ་མ་ཡིན་པར་རྟ་གཡོག་གིས་
ཉིན་ཧྲིལ་པོར་བུས་པའི་སྐད་སྒྲ་ཡོད་ཚད་འཁྱགས་རོམ་ལས་གྲོལ་ཏེ་གླུ་
དབྱངས་གཅིག་རྗེས་གཉིས་མཐུད་དུ་གྲགས་བྱུང་བས། ང་དང་ངའི་རྟ་གཡོག་
གཉིས་གྱིས་ཡིད་སེམས་འགུལ་བའི་རོལ་མོའི་སྤྲོ་ཚོགས་ཤིག་ལ་རོལ་མྱོང་བྱེད་
ཐུབ་སོང་ངོ༌།།

ཅིན་ཐ་ལིའི་གཏམ་རྒྱུད།

ཧན་སི་ཧྥ་ལ་ཏས་བརྩམས། བཀྲ་ཤིས་དོན་གྲུབ་ཀྱིས་བསྒྱུར།
བུ་མོ་ཆུང་ཆུང་ཨན་ནཱ པ་པཱ་ལ་ནི་ཆུང་དུས་ནས་ཨ་ཕྱི་དང་ལྷན་ཅིག་
སྐྱིད་སྡུག་མཉམ་དུ་མྱོང་བཞིན་དབུལ་ཕོངས་ཀྱི་འཚོ་བ་རོལ། དུས་རྒྱུན་དུ་
དཀའ་ངལ་ཆེ་བའི་དོན་དག་ལ་འཕྲད་ཚེ་ཨ་ཕྱི་ཡིས་རྒྱུན་དུ་ང་ཚོ་ལ་ཅིན་
ཐ་ལི་ཞིག་ཡོད་ན་ཅི་མ་རུང་ཞེས་བཤད་ཀྱིན་ཡོད། དེའི་རྐྱེན་གྱིས་བུ་མོ་ཆུང་
ཆུང་གི་བསམ་པར་ཅིན་ཐ་ལི་ནི་ངོ་མཚར་ཆེ་ཞིང་ཁོ་མོའི་ཚེ་སྲོག་ལ་ཁ་ལོ་
བསྒྱུར་ཐུབ་པའི་དངོས་པོ་ཅིག་ཡིན་པར་འདོད། ཨ་ཕྱི་ཚེ་ལས་འདས་རྗེས་ཁོ་
མོ་ཕ་ཡུལ་དང་ཁ་བྲལ་ནས་ཅིན་ཐ་ལི་འཚོལ་དུ་འགྲོ་བའི་སེམས་ཐག་བཅད།
དགུན་ཁ་འདིར་ཕྱི་ལ་ཁ་བ་བབས་པ་མཐུག་ཀྱང་ཨན་ནཱས་གྲང་ངར་ལ་
མ་འཛེམས་པར་ནོར་བུ་འཚོལ་དུ་སོང་། གནམ་གཤིས་ནི་ཅི་འདྲའི་འཁྱགས་
པ་ལ། ཁོ་མོ་ཡུད་ཙམ་ལ་སོང་རྗེས་གྲང་ནས་ལུས་ཟུངས་ཟད་པའི་བྱི་ལ་ཞིག་
དང་མཚུངས་པར་གྱུར། གྲང་བའི་རྐྱེན་གྱིས་དམིགས་ཡུལ་མེད་པར་ཁ་བའི་
སྟེང་དུ་ཡར་འགྲོ་མར་འགྲོ་བྱས། སྐབས་དེར་གཟུགས་བོངས་སྐམ་ཞིང་རིང་
བའི་སྐྱེས་པ་ཞིག་རྟ་དཀར་པོས་འདྲུད་བཞིན་པའི་གངས་གྲུའི་སྟེང་བསྡད་དེ་
ཁོ་མོའི་ཕྱོགས་སུ་ཡོང་།
སྐྱེས་པ་དེས་མོ་ལ་ཡུད་ཙམ་བལྟས་རྗེས“བུ་མོ་ཆུང་ཆུང་། གནམ་གཤིས་
འདི་འདྲའི་འཁྱགས་པ་ལ་ཁྱེད་གཅིག་པུ་གང་ལ་འགྲོ་བསམ་ཀྱིན་ཡོད”ཅེས་
དྲིས་བྱུང་། བུ་མོ་ཨན་ནཱས་་ང་རང་ཅིན་ཐ་ལི་རྙེད་ཐུབ་པའི་གནས་སུ་འགྲོ་བ་
ཡིན་”ཞེས་ལན་བཏབ། “འོ། དེ་ན་ཁྱོད་ཀྱིས་ང་དང་ངའི་རྟ་ཕོ་ལ་ཞབས་ཞུ་
ཡག་པོ་ཞིག་བྱེད་ཨེ་ཐུབ།”་ཅེས་དྲིས། “ཁྱེད་ཀྱི་མིང་ལ་ཅི་ཟེར།ང་རང་གནས་
དེར་སོང་ནས་ལས་ཀ་ལས་ན་ཅིན་ཐ་ལི་རྙེད་ཨེ་ཐུབ།” ཨན་ནཱས་ཐེ་ཚོམ་ངང་
དེ་ལྟར་དྲིས། “ངའི་མིང་ལ་ཧན་སི.ཀའེ་ཚེ་ཟེར། ཁྱེད་ཀྱིས་ལོ་གསུམ་གྱི་རིང་
ལ་ནན་ཏན་གྱིས་ང་ལ་ལས་ཀ་ལས་རོགས་བྱས་ན་ཁྱེད་ལ་ནོར་བུ་དེ་སླ་མོའི་
ངང་འཐོབ་ཐུབ་ཟེར།” བུ་མོ་ཆུང་ཆུང་གིས་གཏམ་དེ་ཐོས་རྗེས་སེམས་གཏིང་
ནས་འཐད་དེ། གངས་གྲུའི་སྟེང་མཆོངས་ཐེངས་གཅིག་གིས་བུད། ཧན་སིས་
རྟ་ཕོ་ལ་ལྕག་གིས་གཞུས་ནས་འགྲོས་དལ་མོའི་ངང་མདུན་ཕྱོགས་སུ་བསྐྱོད།
གནའ་བོའི་ལིན་ཧྲན་སྔོང་པོ་ཞིག་མིག་ལམ་དུ་མངོན་སྐབས་རྟ་ཕོའི་འགྲོས་
མཚམས་བཞག་སོང་། ཧན་སིས“ང་ཚོ་རང་ཡུལ་དང་ཐོན་ལ་ཉེ”ཞེས་བཤད་
བྱུང་། བུ་མོ་ཨན་ནཱས་མིག་ཟུང་ཁྲ་མོ་ཅི་ལྟར་བགྲད་རུང་རུལ་འདུག་པའི་
སོག་མའི་ཕུང་བོ་ཞིག་མ་གཏོགས་ཁང་པ་ཞིག་གང་ནས་མཐོང་། གནས་དེར་
ཐོན་རྗེས་ཧན་སིས་རྟའི་མཐུར་མདའ་གྲོལ་ནས་ངག་རྩུབ་མོས་རྟ་དཀར་མར་
ལ་ཉོལ་ཞེས་བཤད་པ་དང་མཉམ་དུ་རྟ་དཀར་ཡང་གདན་ལྟར་མཐུག་པའི་
ཁ་བའི་སྟེང་ཉལ་ལོ། །
“ངའི་གཞུག་ལ་ཤོག” ཧན་སིས་བཤད་ཞོར་དུ་གནས་དེའི་རྩྭ་ཕུང་ཐོག་
ལ་འགོས་སོང་། དེའི་སྟེང་དུ་ནག་གོར་གོར་གྱི་དོང་ཆེན་ཞིག་ཡོད་ལ། དོང་
ཆེན་དེ་ནི་དྲང་མོ་མདའ་ལྟར་ཞབས་ས་འོག་ལ་ཐུག་འདུག ཁོང་གཉིས་པོ་སྔ་
རྗེས་སུ་ནང་ལ་ལྡིང་། མཚམས་ཤིག་ལ་རས་ཀྱི་ཡོལ་བ་ཞིག་བརྒྱུད་རྗེས་རྙིང་
ཞིང་ཧྲུལ་བའི་ཐབས་ཆག་གི་ཁང་ཆེན་ཞིག་གི་ནང་དུ་ཐོན་སོང་། དེའི་རྗེས་
ཧན་སིས་འུ་གཉིས་ལ་ཟས་ཞིམ་པོ་ཤིག་བཟའ་རྒྱུ་ཡོད་ཞེས་བ་སྐྱེས་འདུག་
པའི་བག་ལེབ་དང་ཚིག་འདུག་པའི་ཤ་སྐྱི་མོ་ཞིག ཀུ་ཤུ་རུལ་བ་སོགས་ཁྱེར་
ཡོང་ནས་འཛེམ་དོགས་བྱེད་མི་དགོས། ཟ་མ་ཡིད་ཚིམ་པོ་ཞིག་ཟོ་ཞེས་བཤད་
བྱུང་།
ཕྱི་ཉིན་སྐྱ་རེངས་ཤར་མ་ཐག་ཧན་སིས་བུ་མོ་ཨན་ནཱ་ས་དོང་ཞིག་གི་ནང་
དུ་ཁྲིད། དེ་གའི་ས་དོང་ནང་དུ་ཟོ་བ་མང་པོ་བསྒྲིགས་ཡོད་ལ། ཟོ་བའི་ནང་
དུ་ས་རྡུལ་མཐུག་པོ་ཆགས་པའི་ཟངས་ཀྱི་དོང་ཙེ་མང་པོས་བཀང་འདུག ད་
དུང་ས་དོང་ནང་དུ་ཅོག་ཙེ་ཆུང་ཆུང་ཞིག་བཞག་ཡོད་རུང་། དེའི་སྟེང་དུ་
བག་ལེབ་ཅིག་དང༌།ཆང་ཕོར།ཆང་སྣོད་ཆུང་ཆུང་ཞིག་དང་ཅོག་ཙེའི་ཟུར་དུ་(༡
ཐབ་ཕྱིས་སོགས་མ་གཏོགས་གཞན་བཞག་མེད། ཧན་སིས་་དུས་དེ་རིང་ནས་
བཟུང་ཁྱོད་ཀྱི་འགན་ཁུར་ནི་ཟངས་ཀྱི་དོང་ཙེ་འདི་དག་ཕྱིས་ནས་གཙང་མ་
བཟོ་དགོས་པར་མ་ཟད་ནག་ཐིག་ཅུང་ཟད་ཀྱང་ཡོད་མི་ཆོག འདི་དག་ཚང་
མ་བསྒྲུབས་ཚར་ན་ད་གཟོད་ཁྱོད་ལ་ཅིན་ཐ་ལི་གསུམ་ཆའི་གཅིག་ཙམ་འཐོབ་
ཐུབ།”ཟེར།
ལས་ངན་གྱི་བུ་མོ་ཆུང་ཆུང་མར་ཙོག་རྗེས་ཟངས་ཀྱི་དོང་ཙེ་དེ་དག་
འགོ་བརྩམས། འོན་ཀྱང་དུས་ཡུན་རིང་པོ་ཞིག་འགོར་རྗེས་ཟངས་ཀྱི་དོང་ཙེ་
གཅིག་ཕྱིས་ཚར་བ་རེད། མོས་འདི་ལྟར་ཕོ་བ་ལྟོགས་རག་བར་དུ་དོང་ཙེ་ཕྱིས་
ནས་ལྟོགས་ཚེ་བག་ལེབ་དང་ཇ་ཕོཪ་བཟུང་ནས་ཟས་བཟའ་བ་དང་འོ་མ་
འཐུང་།
སྐབས་དེར། སྐད་གདངས་ཕྲ་ཞིང་དམའ་བ་ཞིག་གིས་་ང་ལ་བཟའ་རྒྱུ་
དང་བཏུང་རྒྱུ་ཞིག་བྱིན་དང་ཟེར།”མོས་ཕྱོགས་བབྱི་ལ་ཞིབ་ཏུ་བལྟས་ཀྱང་
མིའི་གྲིབ་མ་ཙམ་ཡང་མ་མཐོང་བས་མུ་མཐུད་དུ་བཟའ་བཏུང་ལ་རོལ། “ང་
རཌང་ཤེལ་དམ་ནང་དུ་ཡོད། བཀྲེས་ལྟོགས་ཀྱི་མནར་བས་བཟའ་རྒྱུ་དང་བཏུང་
རྒྱུ་ཅུང་ཙམ་ཞིག་སྦྱིན་དང༌། ཁྱེད་ཀྱི་འདག་ཆུའི་དེ་ངས་གཙང་མར་འདུག་ཏུ་
བཅུག་པ་ཡིན། ང་རང་ཕྱི་རུ་ལོངས་དང་”ཞེས་ཡང་བསྐྱར་བཤད་བྱུང་།
ཨན་ནཱས་ཅི་ཡིན་འདི་ཡིན་མ་ཤེས་པར་ཤེལ་དམ་ལ་ཡུད་ཙམ་བལྟས་པ་
ན་འདག་ཆུ་ནང་དུ་སེན་མོའི་ཆེ་ཆུང་ལྟ་བུའི་མིའུ་ཆུང་ཞིག་མཐོང་། མོས་གྲོ་
སོག་ཅིག་བླངས་ནས་ཤེལ་དམ་ནང་དུ་བཙུགས་པ་ན་མིའུ་ཆུང་དེ་ལྡེམ་མྱུར་
གྱིས་གྲོ་སོག་གི་སྟེང་དུ་འགོས་ཏེ་ཤེལ་དམ་ཁ་གཅོད་ཀྱི་སྟེང་དུ་མར་ཙོག་ཏེ།
 ངག་རྩུབ་མོས་་མྱུར་དུ་ང་ལ་བཟའ་རྒྱུ་དང་བཏུང་རྒྱུ་བྱིན་ཟེར།” དེ་བས་ཨན་
ནཱས་རྒྱུན་ཆད་མེད་པར་མིའུ་ཆུང་ལ་བཟའ་བཏུང་བྱིན་མཐར་མིའུ་ཆུང་གི་ཕོ་
བ་ཡང་འགྲངས་སོང་། ཁོ་རང་ཡིད་ཚིམ་ནས་ཤེལ་དམ་ཁ་གཅོད་བྱེད་ཀྱི་སྟེང་
དུ་བསྡད་དེ་“ཁྱེད་ཀྱི་རྣམ་འགྱུར་བཟང་པོ་འདུག་པས་ངས་ཁྱེད་ཀྱི་ཚབ་ཏུ་
འདག་ཆུ་གྲ་སྒྲིག་བྱེད། དེ་ལྟར་བྱས་ན་ལས་ཀ་མྱུར་མོར་བསྒྲུབ་ཐུབ་ཟེར།”
“དེ་ལྟར་བྱས་ན་ཟངས་ཀྱི་དོང་ཙེ་འདི་དག་གཙང་མར་བཀྲུ་ཐུབ་
བམ”ཞེས་དྲིས་པ་ན། མིའུ་ཆུང་གིས་བརྩེ་འདང་མེད་པའི་སྒོ་ནས་བཀྲུ་ཐུབ་
ངེས་ཡིན། ཁྱེད་ཀྱི་མིང་ལ་ཅི་ཟེར”ཞེས་དྲིས་བྱུང་། “ཨན་ནཱ་པ་པཱ་ལ།” མིའུ་
ཆུང་གིས་་མིང་ཡག་པོ་ཞིག་མ་རེད། རྗེས་ཕྱོགས་སུ་ངས་ཁྱེད་ལ་གཅེས་ཕྲུག་
ཅེས་འབོད།” གཏམ་དེ་ཐོས་མ་ཐག་ཨན་ནཱས་ཧབ་ཆ་བརྒྱབ། སྐད་ཆ་དེས་
མོ་རང་དགོད་དུ་བཅུག་ནས་མ་མགལ་ཡང་ལྷུང་ལ་ཁད་བྱས། མིའུ་ཆུང་གིས་
མོའི་ཚུགས་ཀ་དེ་མཐོང་བས་ཁོང་ཁྲོ་ཡིས་གདོང་མདོག་དམར་པོར་གྱུར་
ཏེ་སྐད་ཆེན་པོས་་ངས་ཁྱེད་ལ་གཅེས་ཕྲུག་ཅེས་འབོད་པ་དང་ཁྱེད་ཀྱིས་ང་
ལ་སྙིང་ཉེ་ཞེས་འབོད་དགོས། དུས་སྐབས་འཚམ་ན་འུ་གཉིས་གཉེན་སྒྲིག་
བྱེད།”ཅེས་བཤད་པ་ན་ཨན་ནཱས་ལག་པས་ཁ་ཟུམ་ཀྱང་གད་མོ་ཤོར་བས་སྐེད་
པའང་དྲང་མོར་བྱེད་མ་ཐུབ། “རྗེས་ནས་ལྟོས་ལ་སྡོད། ཁྱོད་ངེས་པར་དུ་ངའི་
ཆུང་མར་ལེན་དགོས”མིའུ་ཆུང་གི་ངར་ཤུགས་ཀྱིས་བཤད་རྗེས་ཕྱིར་ཤེལ་དམ་
ནང་དུ་ལྡིང་བས་འདག་ཆུ་ལ་ཝུ་བ་སོབ་སོབ་བྱུང་།
ཨན་ནཱས་ཀྱང་ཕྱིར་ལས་ཀ་ལས་འགོ་བརྩམས། སྐབས་འདིར་མོས་ནག་
བཙོག་ཆགས་ཡོད་པའི་ཟངས་ཀྱི་དོང་ཙེ་ཐེངས་གཅིག་ལ་ཕྱིས་ཚེ་དོང་ཙེ་ནི་
འོད་ལམ་ལམ་དུ་གྱུར་པས་རྐྱེན་གྱིས་ཁོ་མོའི་ལས་འགན་ཚང་མ་སླ་མོའི་ངང་
ལེགས་འགྲུབ་བྱུང་། དེ་ལྟར་ཁོང་གཉིས་ཀྱིས་ཉིན་རྒྱུན་དུ་སྐྱིད་ཀྱི་རྟ་ཕོ་མཉམ་
ཞོན་དང་སྡུག་གི་ཁུར་བོ་མཉམ་ཁུར་བྱས་ནས་མཉམ་གཅིག་ཏུ་ཉིན་མང་པོར་
ལས་ཀ་ལས་མཐར། ཨན་ནཱས་མཐའ་མཇུག་གི་ཟངས་ཀྱི་དོང་ཙེ་ཕྱིས་ཚར་
རྗེས་ཟོ་བའི་ནང་གི་དྲིལ་ཆུང་དེ་དཀྲོལ།
ས་དོང་གི་སྒོ་་ཀི་ཀི”་ཞེས་ཕྱེས་བྱུང་། ཧན་སི་ནང་དུ་ཡོང་ནས་སུན་སྣང་
སྤུ་ཙམ་ཡང་མེད་པར་་ཚང་མ་གཙང་མར་ཕྱིས་སོང་ངམ། དོང་ཙེ་གཅིག་ཀྱང་
ལུས་མེད་དམ།”ཞེས་འདྲི་ཞོར་དུ་ཟོ་བའི་ནང་གི་དོང་ཙེ་ལུས་ཡོད་མེད་ལ་ལྟ་
ཞིབ་བྱས། “བཟང་གི། ཁྱེད་ལ་གསུམ་ཆའི་གཅིག་གི་ཅིན་ཐ་ལི་ཐོབ་ཐལ། ད་
ངའི་རྗེས་དེད་ལ་ཤོག ཡང་བསྐྱར་བྱ་བ་གཞན་ཞིག་བསྒྲུབ་ན་ཁྱེད་ལ་ཅིན་ཐ་
ལིའི་ཕྱེད་ཀ་ཐོབ་ཐུབ།”ཟེར། ཨན་ནཱས“ཁྱེད་ཀྱིས་སྙིང་རྗེ་སྒོམ་རོགས་གནོངས་
དང་ང་རང་ཡུལ་ལ་འགྲོ་རུ་ཆུགས།”ཅེས་ཞུ་བ་བྱས། ཧན་སིས་“ལོ་གསུམ་
འགོར་མེད་ན་ཁྱོད་ཀྱིས་ཞུ་བ་བྱས་ཀྱང་ཕན་མི་ཐོགས། དེ་བས་ལས་ཀ་ཡག་
པོར་ལས”ཞེས་བཤད་ཚར་རྗེས་མོའི་དཔུང་བ་ནས་བཟུང་སྟེ་ས་དོང་གཞན་
ཞིག་གི་ནང་དུ་དྲུད། ས་དོང་དེའི་ནང་དུ་དངུལ་གྱི་དོང་ཙེ་ཡི་བཀང་ཡོད་
པའི་ཟོ་བ་མང་པོ་བཞག་འདུག ས་དོང་དེའི་ནང་གི་ཟོ་བ་ནི་སྔོན་གྱི་ས་དོང་
ནང་གི་ཟོ་བ་ལས་ཇེ་མང་དུ་སོང་འདུག དེ་བས་ཨན་ནཱ་སེམས་པ་སྡུག་སྟེ་ངུས།
“ཧ་ཧ། སྡུག་གྱོང་རེད། སུས་ཁྱོད་ཀྱིས་ང་གཅིག་པུ་བཞག་ནས་སྒོ་ཕྱིར་བྲོས་པ་
ཡིན”ཞེས་ཡིད་ཚིམ་པའི་ཚུལ་གྱིས་བཤད་བྱུང་། ཨན་ནཱས་ཀྱང་ཁོང་ཁྲོ་དང་
བཅས་ཏེ“ངས་ཁྱོད་ལ་ཁས་ཅི་ཡང་བླངས་མེད་ལ། ཁྱེད་རང་ནམ་ཡིན་ཡང་
ངའི་མག་པར་འགྱུར་མི་སྲིད།”མིའུ་ཆུང་གི་སྐད་འདར་ཞོར་དུ་“འོ། རེད་དམ།
དེས་ན་བཟང་གི། རྗེས་ཕྱོགས་ངས་ཁྱེད་ལ་རོགས་མི་བྱེད། ཁྱེད་ཀྱང་གནས་
འདི་ནས་ཕྱི་ལ་འགྲོ་མི་ཐུབ”ཅེས་བཤད་རྗེས་ཁོང་ཁྲོའི་ངང་ཕྱིར་ཤེལ་དམ་
ནང་དུ་འཛུལ། ད་ཐེངས་ཤེལ་དམ་ནང་ནས་ཝུ་བ་མ་བྱུང་། ཨན་ནཱས་ཡང་
བསྐྱར་ལས་ཀ་ལས་འགོ་བརྩམས་མོད། འོན་ཀྱང་མོའི་ཇི་ལྟར་ཤེད་ཤུགས་
བཀོལ་ནས་ཕྱིས་ནའང་དངུལ་གྱི་དོང་ཙེ་ནི་གཙང་མར་འགྱུར་མ་ཐུབ་པས་
ཡིད་ཐང་ཆད་ཏེ་མཐིལ་ཤིང་སྟེང་མར་ལ་ཙོག ཐང་ཆད་པའི་རྐྱེན་གྱིས་མོ་
རང་ཅུང་མ་འགོར་བར་གྱང་ལ་བསྙེས་ནས་གཉིད་ལ་ཤོར་སོང་།
“སྲོག་སྐྱོབས། སྲོག་སྐྱོབས།” སྐད་གདངས་ཕྲ་བ་ཅིག་གིས་སྐད་ཆེན་
བརྒྱབས་པས་མོ་རང་སད་བྱུང་། མྱུར་མོར་ཡར་ལངས་ནས་བལྟས་པ་ན་ཙི་
གུ་གཉིས་མཐོང་བྱུང༌། དེ་གཉིས་པོའི་གཅིག་གིས་ཁ་ནང་དུ་བག་ལེབ་ཅིག་
དང་གཅིག་གིས་སྐད་ངན་འདོན་བཞིན་པའི་མིའུ་ཆུང་ཞིག་ཁ་ནང་དུ་བཟུང་
འདུག ཨན་ནཱས་དངུལ་གྱི་དོང་ཙེ་སྤར་བ་གང་བཟུང་ནས་ཙི་གུའི་ཕྱོགས་སུ་
བརྒྱབ་པ་ན་དེ་གཉིས་སྐྲག་ནས་ཁ་ནང་གི་གཟན་དོར་ནས“ཙི་ཙི་”ཟེར་ཞོར་
བྲོས་སོང་། “ཨན་ནཱ། ཁྱེད་ཀྱིས་ངའི་སྲོག་བསྐྱབས་སོང་། ངས་ཁྱེད་ཀྱི་བག་ལེབ་
ཙི་གུར་བཟའ་རུ་མ་བཅུག་པའི་རྐྱེན་གྱིས་དེ་གཉིས་ངའི་སྟེང་ལ་ཤིན་ཏུ་སྡང་།
ཁྱོད་རང་རྐྱེན་ཅི་ཞིག་ལ་འཕྲད་ཀྱང་ང་དང་ཁ་མི་འབྲལ་བར་ཁས་བླངས་ན་
ངས་ཁྱོད་ལ་མུ་མཐུད་དུ་རོགས་བྱེད་ངེས་ཡིན།”ཟེར། ཨན་ནཱས“རྗེས་ཕྱོགས་
ང་རང་ཁྱེད་དང་ནམ་ཡིན་ཡང་ཁ་མི་འབྲལ་བའི་དམ་བཅས་པ་ཡིན་”ཞེས་
ཁས་བླངས།
དུས་དེ་ནས་བཟུང༌། ཁོ་གཉིས་ཀྱིས་འགྲིག་མཐུན་སྒོས་ལས་ཀ་མཉམ་
ལས་བྱེད་པ་ལས་འཁོན་འཛིང་ནི་གཏན་ནས་མེད། ཡུན་ཐུང་ཙམ་ལ་ཨན་
ནཱས་ཆེས་མཐའ་མཇུག་གི་དངུལ་གྱི་དོང་ཙེ་གཙང་མར་ཕྱིས་ཚར་རྗེས་ཟོ་
བའི་ནང་གི་དངུལ་གྱི་དྲིལ་བུ་དཀྲོལ་བ་ན། ས་དོང་གི་སྒོ་ཙིར་སྒྲ་དང་བཅས་
ཕྱེས་བྱུང་། ཧན་སི་ནང་དུ་ཡོང་ནས་ཨན་ནཱའི་བྱ་བ་བསྒྲུབས་པ་ཐམས་ཅད་
ལ་ཞིབ་བཤེར་བྱས་ཚར་རྗེས་ཡང་བསྐྱར་མོའི་དཔུང་བ་ནས་བཟུང་སྟེ་ས་དོང་
གསུམ་པའི་ནང་དུ་ཁྲིད། ས་དོང་དེའི་ནང་དུ་སེར་ལམ་ལམ་གྱི་གསེར་གྱི་དོང་
ཙེ་ཡིས་བཀང་བའི་ཤིང་ཟོ་མང་པོ་བཞག་འདུག ཨན་ནཱས་དེ་དག་མཐོང་
མ་ཐག་ཁ་ནས་་ཨ། ངའི་ཅིན་ཐ་ལི་འདིའི་ནང་ན་ཡོད་ངེས་ཡིན།”ཞེས་སྐད་
ཆེན་བརྒྱབ་པ་ན། ཧན་སིས་སྡང་སྡིགས་ཀྱིས་་ཁྱོད་ཀྱིས་དེ་བཙལ་ནས་རྙེད་ན་
མ་གཏོགས་ཅིན་ཐ་ལི་ཐོབ་མི་ཐུབ”ཅེས་བཤད་རྗེས་སྒོ་ཕྱི་རུ་བུད་སོང་། ཨན་
ནཱས་མིའུ་ཆུང་ལ་“་ཐབས་ཤིག་བཙལ་ནས་ང་ལ་ཤོད་དང་ཇི་ལྟར་བྱས་ན་ད་
གཟོད་ཅིན་ཐ་ལི་འཐོབ་ཐུབ་ཅེས་དྲིས།” “དེ་ང་ལ་ཡང་ཐབས་བཀོད་མི་
འདུག ཁྱོད་རང་ཉིད་ཀྱི་སེམས་ལ་བརྟེན་དགོས་ལ། སེམས་ཀྱི་ཁྲིད་སྟོན་འོག་
ཁྱོད་ལ་ཅིན་ཐ་ལི་འཐོབ་ཐུབ་ངེས་རེད”ཟེར།
དེ་བས་ཨན་ནཱས་གསེར་གྱི་དོང་ཙེ་རྣམས་བཀྲུ་འགོ་བརྩམས། མོས་དོང་
ཙེ་ཕྱིས་ཀྱང་སེམས་ནི་སྔར་བཞིན་དུ་ཁུ་སིམ་མེར་འདུག ཅུང་མ་འགོར་བར་
ཨན་ནཱས་ཆེས་མཐའ་མཇུག་གི་གསེར་གྱི་དོང་ཙེ་དེ་ཕྱིས་ཚར་སོང་། འོན་
ཀྱང་མོའི་སེམས་པ་ནི་མགོ་ནས་མཇུག་བར་ཏུ་གྲགས་འགུལ་ཅི་ཡང་མ་བྱུང་
བས་སེམས་སྡུག་གིས་་ངའི་སེམས་པས་བདག་ལ་ཅིན་ཐ་ལི་བཙལ་བར་རོགས་
མ་བྱས་པ་དང་ངས་ཀྱང་ཟོ་བའི་ནང་གི་དྲིལ་བུ་བཙལ་ནས་མ་རྙེད་པས་
ཧན་སི་བོས་ནས་འུ་གཉིས་ལ་སྒོ་འབྱེད་ཐབས་མི་འདུག”ཅེས་བློ་ཕམ་ནས་
ཅོག་ཙེའི་ཟུར་དུ་བསྡད། མིའུ་ཆུང་གིས་“ཨན་ནཱ། བག་ལེབ་ཅིག་བྱིན་དང་ང་
ལྟོགས།”ཟེར། ཨན་ནཱས་ལྷག་མར་ལུས་པའི་བག་ལེབ་ཀྱི་རྡུལ་དེ་མིའུ་ཆུང་གི་
ཁ་ནང་དུ་བཞག་པ་ན།མིའུ་ཆུང་གིས་ཁོམ་ལོང་དང་སྒུག་ལོང་མེད་པར་བག་
ལེབ་ལྡད་པ་ན་གློ་བུར་དུ་གདོང་གི་རྣམ་འགྱུར་འགྱུར་ནས་ལག་པ་ཡ་གཅིག་
གིས་ཁ་ཟུམ་ནས་“ཨ་ཡོ། ང་ལ་ན་ཟུག་བསླངས་བྱུང་། བག་ལེབ་འདིའི་ནང་
དུ་རྡེའུ་འདུག” ཅེས་སྐད་ཆེན་རྒྱག་ཞོར་དུ་སེར་ལམ་ལམ་གྱི་རྡེའུ་ཐང་ལ་
བསྐྱུགས་བྱུང༌།
ཨན་ནཱས་རྡེའུ་དེ་བཏུས་པ་ན་རྡེའུ་དེ་མོའི་ལག་ནས་ཇེ་ཆེ་ནས་ཇེ་ཆེར་
གྱུར་སོང༌། མོས་སེར་ལམ་ལམ་གྱི་རྡེའུ་ལ་ཞིབ་མོར་བལྟས་རྗེས། དགའ་ནས་
སྙིང་གི་ལྡིང་ཚད་ཀྱང་ཇེ་མགྱོགས་ནས་ཇེ་མགྱོགས་སུ་སོང་བ་དང་བསྟུན་ཁ་
ནས་འདི་ནི་བདག་གི་ཅིན་ཐ་ལི་རེད། རང་སེམས་གྱིས་རང་ལ་ཁ་བརྡ་བྱས་
བྱུང་ཞེས་སྐད་ཆེན་བརྒྱབ། དེ་མཚུངས་སུ་མིའུ་ཆུང་གིས་ཀྱང་སྤྲོ་སྣང་ཚད་
མེད་ངང་ཅིན་ཐ་ལི་ལ་ཅེར་ནས་སྐད་ཆེན་གྱིས“འདི་འདྲའི་ཅིན་ཐ་ལི་ཡག་
པོ་ཞིག རེམ་དང་ཨན་ནཱ། མྱུར་དུ་ཕྱིས་དང་འདི་རུ་ད་དུང་ནག་བཙོག་གི་
དམར་ཐིག་ཅིག་འདུག”ཅེས་བཤད།
གཏམ་དེ་ཐོས་པ་ན་ཨན་ནཱས་མྱུར་དུ་ཐབ་ཕྱིས་བླངས་ནས་ཐོག་ཏུ་
འདག་ཆུ་བླུགས་ཏེ་ཕྱིས། འོན་ཀྱང་། མོས་ཨ་ཐང་ཆད་པའི་བར་དུ་ཕྱིས་
ཀྱང་ཁྲ་ཐིག་དེ་ནི་སྔར་བཞིན་དུ་དག་མ་ཐུབ། ཨན་ནཱས་་ད་ལྟ་ངས་འབྱིད་
མི་ཐུབ”ཟེར། མིའུ་ཆུང་གིས“སེམས་མ་ཕམ།”ཟེར་ཞོར་དུ་ཤེལ་དམ་ནང་དུ་
ལྡིང་ནས་འདག་ཆུ་བཟོས། ཨན་ནཱས་ཐབ་ཕྱིས་ཀྱི་སྟེང་དུ་འདག་ཆུ་ཐིགས་པ་
གཅིག་གཏིག་རྗེས་ཡང་བསྐྱར་ཕྱིས། འོན་ཀྱང་མོས་ཐབ་ཕྱིས་ཕར་བླངས་པ་ན་
ཅིན་ཐ་ལིའི་སྟེང་དུ་ན་བུན་སྲབ་མོ་ཞིག་གིས་ཡོངས་སུ་གཡོགས་པ་དང་འདྲ་
བར་དམར་ཐིག་དེའང་མགོ་ནས་མཇུག་བར་དུ་དག་མི་འདུག མིའུ་ཆུང་ཡིད་
ཆད་ནས་“་མ་འབྱིད་དང༌། ཅིན་ཐ་ལི་འདི་ཡིས་འུ་གཉིས་སྒོར་འགྲོ་བར་རོགས་
བྱེད་མི་ཐུབ་པ་འདུག” ཅེས་བཤད། དེའི་རྐྱེན་གྱིས་ཁོང་གཉིས་ཀྱི་སེམས་མི་
སྐྱིད་པར་མ་ཟད་ཕན་ཚུན་ལའང་ཚིག་གཅིག་ཀྱང་མི་བཤད་པར་ཅོག་ཙེའི་
ཟུར་དུ་བསྡད།
དུས་ཡུན་རིང་པོ་ཞིག་འགོར་སོང༌། མིའུ་ཆུང་གིས་ཡང་བསྐྱར་སྐད་
གདངས་དམའ་མོའི་ངང་ནས་“ཨན་ནཱ་ང་ལྟོགས། ད་རུང་ང་ལ་བག་ལེབ་ཅིག་
བཟའ་རུ་ཆུགས་དང་”ཟེར། ཨན་ནཱ་ཡ་མཚན་ནས“འུ་གཉིས་ལ་ཡོད་པའི་
ཆེས་མཐའ་མཇུག་གི་བག་ལེབ་དེ་ཁྱོད་ཀྱིས་ཟོས་སོང་བ་མི་དྲན་ནམ”ཟེར།
“འོ། ཡ་ང་བ་ལ་ང་རང་འཆི་རྒྱུ་རེད”མིའུ་ཆུང་གིས་དེ་ལྟར་བཤད་ཞོར་དུ་
མར་ཐང་ལ་འགྱེལ་སོང་། ཨན་ནཱས་མགྱོགས་མྱུར་ངང་ལག་པ་བརྐྱངས་ནས་
ཁོ་རང་བཟུང་སྟེ་་སྙིང་ཉེ་བའི་མིའུ་ཆུང་། ང་གཅིག་པུ་གཏན་ནས་མ་སྐྱུར་
དང་”ཞེས་ཨག་སྐད་བརྒྱབ་པ་དང་། མོའི་མིག་ཆུ་འགྲམ་པའི་སྟེང་ནས་མར་
བཞུར། མིག་ཆུའི་ཐིགས་པ་གཅིག་ཅིན་ཐ་ལིའི་སྟེང་ལྷུང་ནས་ཡང་མོར་མར་
འགྲིལ་བ་ན་ཅིན་ཐ་ལི་ནི་རིམ་བཞིན་ཇེ་གསལ་ནས་ཇེ་གསལ་དུ་གྱུར། མཐར་
ཁྲ་ཐིག་དེའང་མེད་པར་གྱུར་སོང་། ཨན་ནཱས“སྙིང་ཉེ་བའི་མིའུ་ཆུང་། མྱུར་
མོར་གཉིད་ལས་སད་རོགས། ཅིན་ཐ་ལི་ལས་འོད་འཕྲོས་བྱུང་”ཞེས་དགའ་
འབོད་བྱས། “ཁྱེད་ཀྱིས་ང་ལ་སྙིང་ཉེ་ཞེས་འབོད་པར་འཐད་བྱུང་ངམ། དེ་ན་
ང་ལ་འོ་ཞིག་བྱས་ཆོག་གམ”ཞེས་མིའུ་ཆུང་གིས་དགའ་སྤྲོའི་ངང་བཤད། ཨན་
ནཱ་དགོད་ཞོར་དུ་“སྙིང་ཉེ། ང་རང་འདི་ལྟར་བསྒྲུབས་པར་ཤིན་ཏུ་འཐད”ཟེར་
ཞོར་དུ་མིག་བཙུམས་ནས་ཁོ་ལ་འདང་ཟབ་པའི་འོ་ཞིག་བྱས། དེའི་རྗེས་ཨན་
ནཱས་ལག་པ་ལྷོད་ཏེ་མིག་ཕྱེས་པ་ན་མདུན་དུ་བྱད་གཟུགས་ལེགས་པའི་ཕོ་
གསར་ཅིག་གི་མིག་ནང་ལ་ཞི་འཇམ་གྱིས་བཀང་བའི་བརྩེ་བའི་འཛུམ་ཆུང་
གིས་མོ་ལ་བལྟས་འདུག ཨན་ནཱ་ཧ་ལས་ནས་ཕོ་གསར་དེར་ཅེར་ནས་བསྡད།
ཕོ་གསར་དེས“ཡ་མཚར་མི་དགོས། འདག་ཆུ་ནང་གི་མིའུ་ཆུང་དེ་ནི་ང་རང་
ཡིན། ཨན་ནཱ་ཁྱེད་ཀྱིས་ངའི་སྲོག་བསྐྱབས་སོང་བས་འུ་གཉིས་མཉམ་གཅིག་
ཏུ་གནས་འདི་དང་ཁ་འབྲལ”ཞེས་ངག་འཇམ་པོས་བཤད་བྱུང་། ཁོང་གཉིས་
ས་དོང་གི་སྒོ་ཁར་བསླེབས་རྗེས་ཨན་ནཱས་ཅིན་ཐ་ལིའི་སྒོ་རྡུང་བ་ན་ཟྭ་དེ་རང་
བཞིན་གྱིས་ཕྱེས། འོན་ཀྱང་ཧན་སི་ཡང་བསྐྱར་ཁོང་གཉིས་ཀྱི་མདུན་དུ་ཐོན་
འདུག “ཨན་ནཱ། སྐྲག་མི་དགོས” ཕོ་གསར་གྱིས་དེ་ལྟར་བཤད་ཞོར་དུ་ཧན་
སིའི་གདོང་ལ་ཤེལ་དམ་ནང་གི་འདག་ཆུ་གཅོལ་བ་ནཨ་ཡོ། ང་རང་ན་ཟུག་
གིས་བརྒྱལ་ཐལ”ཞེས་ཧན་སིས་གདོང་སྐྱོར་ནས་ངུ་སྐད་ཤོར།
ཕོ་གསར་གྱིས་ཨན་ནཱའི་ལག་པར་འཇུས་ཏེ་ཕྱི་ལ་ཟུག་པའི་བྲག་ཕུག་
ནང་དུ་བྲོས། ཁོ་གཉིས་རྡོ་གྱང་ལ་བརྟེན་ནས་གོམ་པ་རེ་རེ་དཀའ་སྡུག་གི་
ཡར་ལ་འགོས་མཐར་ཡང་བསྐྱར་དྲོད་འཇམ་ལྡན་པའི་ཉི་འོད་འོག་ཏུ་ཐོན་
སོང་། དེ་ནས་ཁོང་གཉིས་རྟ་དཀར་ལ་བཅིབས་ནས་ཨན་ནཱའི་ཕ་ཡུལ་གྱི་
ཕྱོགས་སུ་བསྐྱོད་དོ། །

ཨོ་ཧྥེ་ལི་ཡའི་གྲིབ་མའི་ཟློས་གར་ཁང་། (སྟོད་ཆ།)

མུ་ཆེར་ཨིན་ཏེས་བརྩམས། བཀྲ་ཤིས་དོན་གྲུབ་ཀྱིས་བསྒྱུར།
གནའ་སྔ་མོ་ཞིག་ལ་མཁར་གྲོང་ཆུང་ཆུང་ཞིག་ཏུ་མིང་ལ་ཨོ་ཧྥེ་ལི་ཡ་ཟེར་
བའི་ལོ་ན་བགྲེས་པའི་སྲས་མོ་ཞིག་འཚོ་སྡོད་བྱས་ཡོད། མོ་རང་འཇིག་རྟེན་དུ་
སླེབས་མ་ཐག ཁོང་གི་ཕ་མ་གཉིས་པོས་མི་གཞན་ལ་བལྟས་ནས་ངེད་གཉིས་
ཀྱི་བྱིས་པ་འདི་རྗེས་སུ་མིང་གྲགས་ཅན་གྱི་འཁྲབ་སྟོན་པ་ཞིག་ཏུ་འགྱུར་ངེས་
ཡིན་ཞེས་འུད་བརྗོད་བྱས། དེའི་རྐྱེན་གྱིས་ཁོང་གི་ཕ་མ་གཉིས་པོས་མོ་ལ་
ཨོ་ཧྥེ་ལི་ཡ་ཟེར་བའི་མིང་འདི་བཏགས། མིང་འདི་ནི་ཤག་སེ་ཕེ་ཡའི་ཟློས་
གར《ཧམ་ལེ་ཐེ》ཞེས་པས་ནང་གི་མིང་གྲགས་ཅན་གྱི་བུད་མེད་འཁྲབ་
མཁན་གཙོ་བོའི་མིང་རེད། མཇུག་འབྲས་ནི་མོའི་ཕ་མ་གཉིས་ཀྱིས་ཤག་སེ་ཕེ་
ཡའི་རླབས་ཆེན་གྱི་སྐད་ཆའི་སྒྱུ་རྩལ་ལ་བསྟོད་པ་མ་གཏོགས་མོ་ལ་གཅིག་
ཀྱང་མ་བཞགདེ་བས་མོ་རང་མིང་གྲགས་ཅན་གྱི་འཁྲབ་མཁན་ཆེན་མོར་གྱུར་
པ་ནི་དཔེ་མི་སྲིད་པར་མ་ཟད། མོའི་སྐད་གདངས་ཡང་ཤིན་ཏུ་ཆུང་ངོ༌། །
འོན་ཀྱང་།། ཇི་ལྟར་བྱས་ནའང་ཨོ་ཧྥེ་ལི་ཡ་ཡིས་སྔར་བཞིན་དུ་རེ་བ་ལ་
ནམ་ཞིག་གི་ཚེ་སྒྱུ་རྩལ་གྱི་ཆེད་དུ་རང་སྲོག་འབུལ་བ་དང་། ཡང་ན་ཆེས་ཐ་
མའི་ཐབས་ལམ་ཞིག་གིས་འབུལ་ཐུབ་རུང་བཟང་བསམ་གྱིན་ཡོད།
གནའ་བོའི་མཁར་གྲོང་ཆུང་ཆུང་འདིར་བརྗིད་ཉམས་ཤིན་ཏུ་ཆེ་བའི་
ཟློས་གར་ཁང་ཆེན་པོ་ཞིག་འདུག་ལ། ཟློས་གར་ཁང་འདིའི་ཆེས་མདུན་ཕྱོགས་
ཀྱི་གར་སྟེགས་དང་ཉེ་བའི་སར། ལྟ་མཁན་རྣམས་ལ་རྒྱབ་གཏད་ཡོད་པའི་
ཕྱོགས་དེ་ན་སྐུང་སའི་ཁང་སྒམ་ཆུང་ཆུང་ཞིག་ཡོད།
ཉིན་རེའི་དགུང་མོར། ཨོ་ཧྥེ་ལི་ཡ་ཡིས་ཁང་ཆུང་དེའི་ནང་ནས་བྱ་བ་སྣ་
གཅིག་སྒྲུབ་བཞིན་ཡོད། དེ་ནི་གར་སྟེགས་སྟེང་གི་འཁྲབ་སྟོན་པའི་གར་ཚིག་
བརྗེད་སྐབས་མོས་སྐད་གདངས་ཆུང་ངུའི་ཁོ་ཚོར་དྲན་སྐུལ་བྱེད་པ་དེ་རེད།
ཨོ་ཧྥེ་ལི་ཡའི་སྐད་གདངས་ནི་ཆུང་དུས་ནས་ལས་ཀ་འདི་བསྒྲུབ་རྒྱུར་ཤིན་ཏུ་
འཚམ། རྒྱུ་མཚན་ནི་མོའི་དྲན་སྐུལ་གྱི་སྐད་གདངས་ནི་ལྟད་མོ་བ་རྣམས་ཀྱིས་
ཐོས་མི་ཐུབ་པས་རྐྱེན་ཡིན།
དུས་དེ་ནས་བཟུང་། མོའི་རང་ཉིད་ཀྱི་མི་ཚེ་ཧྲིལ་པོ་བྱ་བཞག་འདི་ལ་
བསྟིམས་ཤིང་། དེའི་ཆེད་དུ་དཀའ་ལས་མྱང་ཡང་མོས་བདེ་སྐྱིད་ཅིག་ཏུ་
འདོད་ཡོད། རིམ་བཞིན་དུ་ཨོ་ཧྥེ་ལི་ཡ་ཡིས་འཛམ་གླིང་སྟེང་གི་གྲགས་ཆེན་
གྱི་སྐྱོ་གར་དང་སྤྲོ་གར་གྱི་གར་ཚིག་བློར་ངེས་པར་མ་ཟད། གར་ཚིག་ཅིག་གླེང་
སྐབས་དེའི་ཕྱོགས་ཀྱི་དཔེ་ཆ་གཅིག་ཀྱང་ལྟ་མི་དགོས།
ཡིན་ནའང་དུས་ཀྱི་གོམ་འགྲོས་དང་བསྟུན་ནས་སྲས་མོ་ཨོ་ཧྥེ་ལི་ཡ་ཡང་
རིམ་བཞིན་དུ་རྒས་པ་དང་། དུས་རབས་ཀྱི་འགྱུར་ལྡོག་དང་བསྟུན་ནས་ཟློས་
གར་ཁང་དུ་འོང་ནས་གར་ལ་ལྟ་མཁན་གྱི་མིའང་ཇེ་ཉུང་དུ་སོང་། འདིའི་
རྒྱུ་རྐྱེན་ཡང་ད་ལྟ་ཟློས་གར་མ་གཏོགས་པའི་གློག་བརྙན་དང་བརྙན་འཕྲིན་
ལས་གཞན་རོལ་རྩེད་བྱ་འགུལ་མང་བས་ཁོང་ཚོས་དུས་ནམ་ཞིག་གི་སྐབས་
གར་ལ་ལྟ་འདོད་བྱུང་ཚེ་རང་ཉིད་ཀྱིས་རླངས་འཁོར་བསྡད་ནས་ཉེ་འགྲམ་གྱི་
གྲོང་ཁྱེར་ཆེན་པོར་བལྟ་རུ་བུད་འགྲོ། གནས་དེར་སོང་ཚེ་མིང་གྲགས་ཅན་གྱི་
འཁྲབ་སྟོན་པ་ཆེན་པོ་དག་མཐོང་ཐུབ་ཞིང་། སྐབས་དེ་དང་བསྟུན་ནས་རང་
ཉིད་ཀྱང་ངོམ་ཆོག་གོ །
རྐྱེན་འདི་དག་གི་དབང་གིས་མཁར་གྲོང་ཆུང་ཆུང་གི་ཟློས་གར་ཁང་
གི་སྒོ་མི་རྒྱག་ཐབས་མེད་དུ་གྱུར་ཏེ། འཁྲབ་སྟོན་པ་རྣམས་ཡང་གཅིག་རྗེས་
གཉིས་མཐུད་དུ་ཟློས་གར་ཁང་དང་ཁ་བྲལ། མཇུག་མཐར་ལོ་ན་བགྲེས་པའི་
སྲས་མོ་ཨོ་ཧྥེ་ལི་ཡ་ཡིས་ཀྱང་ལས་ཀ་ཤོར་བ་རེད།
ཉིན་དེར། ཆེས་མཐའ་མཇུག་གི་འཁྲབ་སྟོན་མཇུག་རྫོགས་རྗེས་ཡོལ་ཆེན་
མར་ཕབ། ཨོ་ཧྥེ་ལི་ཡ་གཅིག་པུ་འཁྲབ་ར་ནས་ཡུད་ཙམ་ལ་བསྡད། དེའི་རྗེས་
ཁོ་མོ་རང་ཉིད་ཀྱི་ལས་སྒྲུབ་བྱེད་སའི་སྒམ་དབྱིབས་ཁང་ཆུང་དེའི་ནང་ནས་
མི་ཚེ་ཧྲིལ་པོ་ལ་ཕྱིར་དྲན་བྱས།
མོས་གློ་བུར་དུ་རས་ཡོལ་སྟེང་ན་གྲིབ་མ་ཞིག་ཕར་གཡོ་ཚུར་གཡོ་དང་
ཆེ་ཆུང་ཅི་རིགས་སུ་འགྱུར་བཞིན་པ་མཐོང་། འོན་ཀྱང་། འཁྲབ་རའི་ནང་དུ་
མི་གཅིག་ཀྱང་མེད་པས་འདི་ནི་མི་གཞན་གྱི་གྲིབ་མ་ཕོག་པ་མིན་པར་བསམ་
ཏེ། “ཝེ། དེ་སུ་ཡིན”ཞེས་གདངས་ཕྲ་ཞིང་ཞན་པས་བོས་པ་ན་གྲིབ་མ་དེ་སྐྲག་
སོང་བ་ཁོ་ཐག་རེད། མྱུར་མོར་ཕུང་བོ་ཆུང་ཆུང་གཅིག་ཏུ་བསྒྲིལ། ཡིན་ནའང་།
གྲིབ་མ་ལ་ངེས་གཏན་གྱི་གཟུགས་དབྱིབས་ཤིག་མེད་པས་ཅུང་མ་འགོར་བར་
ཕུང་བོ་གཅིག་ཏུ་སྒྲིལ་མཚམས་བཞག་ནས་ཡང་བསྐྱར་ཇེ་ཆེ་ནས་ཇེ་ཆེར་གྱུར།
“འོ། དགོངས་པ་མ་ཚོམ། ངས་འདི་རུ་མི་ཡོད་པ་མ་ཤེས། ཁྱེད་ལ་འཇིགས་
སྣང་སྐུལ་བའང་མིན། ངས་རང་ཉིད་གནས་གང་ཞིག་ནས་སྐུང་ན་བཟང་བ་
མི་ཤེས་པས་འདི་རུ་སྐུང་བསམ་པ་ཡིན། ཁྱེད་ཀྱིས་ང་རང་སྒོ་ཕྱིར་མི་འདེད་
པར་ཞུ།”ཞེས་གྲིབ་མས་ལྷག་བསམ་རྣམ་དག་གིས་བཤད་བྱུང་། ཨོ་ཧྥེ་ལི་ཡ་
ཡིས་་ཁྱེད་ནི་གྲིབ་མ་ཞིག་ཡིན་ནམ”ཞེས་དྲིས་པ་ན་གྲིབ་མས་ཡིན་ཞེས་པའི་
བརྡ་ལ་མགོ་བོ་གུག་གུག་བྱས། “འོན་ཀྱང་། གྲིབ་མ་ཚང་མར་རང་ཉིད་ཀྱི་
བདག་པོ་ཡོད་པས་དེ་ན་ཁྱེད་ཀྱི་བདག་པོ་ནི་་་་་” “མིན། གྲིབ་མ་ཡོད་ཚད་
ལ་རང་ཉིད་ཀྱི་བདག་པོ་ཡོད་པའི་ངེས་པ་མེད། འཇིག་རྟེན་འདིའི་སྟེང་དུ་
གྲིབ་མ་ཁ་ཅིག་ནི་ལྷག་མ་ཡིན་པས་ཁོ་ཚོ་མི་སུ་ལའང་མི་དབང་། ཁོ་ཚོ་ནི་མི་
སུ་ལའང་མི་དགོས། ང་ནི་འདི་ལྟ་བུའི་གྲིབ་མ་ཞིག་ཡིན། ངའི་མིང་ལ་གྲིབ་མ་
དྭ་ཕྲུག་ཟེར”ཞེས་གྲིབ་མས་བཤད་བྱུང༌།
ཨོ་ཧྥེ་ལི་ཡ་ཡིས་མུ་མཐུད་དུ་་འོ། ངོ་མའི་རེད་ཡ། དེ་ན་ཁྱེད་རང་སུ་
ཉལའང་མི་དགོས་ན་སེམས་པ་མི་སྐྱོ་འམ།
“རེད། ང་རང་ཤིན་ཏུ་སྐྱོ། འོན་ཀྱང་དེ་ལྟར་བྱས་ན་ཅི་ཞིག་བྱེད་ཐུབ་
བམ”གྲིབ་མས་དངན་པ་འཐེན་བཞིན་བཤད་བྱུང་། “འོ་ན། ཁྱེད་རང་ངའི་
གནས་དེར་འགྲོ་འདོད་དམ། དྲང་མོར་བཤད་ན་ང་ཡང་མི་སུལའང་མི་
གཏོགས། ད་ལྟའི་ང་ནི་དྭ་ཕྲུག་ཅིག་དང་མཚུངས།” “ང་རང་ཤིན་ཏུ་འཐད་
མོད། འོན་ཀྱང་ང་རང་ངེས་པར་དུ་ཁྱེད་ཀྱི་ལུས་པོར་བརྟེན་དགོས་པས། ཡིན་
ཡང་ཁྱེད་ལ་རང་ཉིད་ཀྱི་གྲིབ་མ་ཡོད་འདུག” ལོ་ན་བགྲེས་པའི་སྲས་མོ་ཨོ་ཧྥེ་
ལི་ཡ་ཡིས་“་དེར་སྐྱོན་མི་འདུག ཁྱེད་གཉིས་པོ་མཉམ་གནས་ཡག་པོ་ཞིག་བྱེད་
ཐུབ་པར་ང་རང་ཡིད་ཆེས་ཡོད”ཅེས་བཤད། མཚམས་དེར་མོའི་གྲིབ་མའང་
མགོ་བོ་སྒུར་ནས་དོན་དེར་འཐད་པའི་བརྡ་བསྟན།
དུས་དེ་ནས་བཟུང༌། ཨོ་ཧྥེ་ལི་ཡ་ལ་གྲིབ་མ་གཉིས་ཡོད་པ་རེད། ཡིན་ཡང་
གསང་བ་ཆུང་ཆུང་དེ་མི་ཁ་ཤས་མ་གཏོགས་ཀྱིས་ཤེས་མེད། ཁོ་ཚོས་གསང་བ་
དེར་ཁྱད་ཆོས་ཞིག་ཡོད་པར་བསམ་པ་དང་ཡ་མཚན་སྐྱེས་པ་ཙམ་མ་གཏོགས་
དོན་དེ་ཅི་ལྟ་བུ་ཞིག་ཡིན་པ་སུ་ལའང་ཤེས་གསལ་མེད། སྲས་མོ་ཨོ་ཧྥེ་ལི་ཡ་
ཡིས་དོན་རྐྱེན་གྱི་ཁ་སློང་མི་འདོད་པས་ཉིན་དཀར་གྱི་དུས་ལ་མོས་གྲིབ་མ་
གཅིག་ཆུང་ངུ་སྒྲིལ་དུ་བཅུག་ནས་ལག་ཁྱེར་ཁུག་མའི་ནང་དུ་སྦ་རུ་བཅུག
གང་ལྟར་ཡང་གྲིབ་མ་ནི་ཇེ་ཆེ་དང་ཇེ་ཆུང་དུ་འགྱུར་ཐུབ་པས་ས་གང་ཞིག་
ནས་ཀྱང་སྐུང་སའི་གནས་རྙེད་ཐུབ།
ཉིན་ཞིག ཨོ་ཧྥེ་ལི་ཡ་ཡིས་ཆོས་ཁང་ནས་སྙིང་ཉེ་བའི་དཀོན་མཆོག་དང་
མཉམ་དུ་ཁ་བརྡ་བྱས། མོའི་བཤད་པའི་སྐད་གདངས་ཆུང་ཡང་སྔར་བཞིན་
དུ་རེ་བར་དཀོན་ཅོག་གིས་མོས་བཤད་པའི་སྐད་ཆ་ཐམས་ཅད་གོ་ཐུབ་པར་
བསམ་ཡོད། སྐབས་དེར་མོས་ཆོས་ཁང་གི་གྱང་དཀར་སྟེང་ནས་གྲིབ་མ་་ཞིག་
མཐོང་། གྲིབ་མ་དེའི་ལུས་པོ་ནི་ཤིན་ཏུ་སྐམ། བལྟས་མ་ཐག་དངོས་པོ་ཞིག་༡
ཡིན་ཞེས་པའི་ཐག་གཅོད་མི་ཐུབ་པའི་སྣང་བ་ཞིག་སྟེར། གྲིབ་མ་ཆུང་ཆུང་
གིས་ལག་པ་ཡ་གཅིག་མོའི་ཕྱོགས་ལ་བརྐྱངས་པ་དེ་ཞུ་བ་བྱེད་པ་ཞིག་དང་
མཚུངས། སྲས་མོ་ཨོ་ཧྥེ་ལི་ཡས་་ཁྱེད་ཉིད་ཀྱང་སུ་ལའང་མི་དགོས་པའི་གྲིབ་
མ་ཞིག་ཡིན་ནམ”ཞེས་དྲིས་བྱུང་། “ཡིན་ཡ། ཁྱེད་ཀྱིས་ཤེས་སམ། ང་ཚོའི་
གནས་དེར་མི་ཞིག་གིས་བཤད་རྒྱུར་འདི་རུ་ང་ཚོ་ལྟ་བུའི་སུ་ལའང་མི་དགོས་
པའི་གྲིབ་མ་དག་བདག་གཉོར་བྱེད་ཀྱིན་འདུག་ཞེས་གྲགས་ཡོད། མི་དེ་ག་
ཁྱེད་རང་ཡིན་ནམ་ངས་ཤེས་འདོད”ཅེས་གྲིབ་མས་ལན་འདེབས་ཞོར་དུ་
དྲིས་བྱུང་། དེའི་ལན་དུ་སྲས་མོ་ཨོ་ཧྥེ་ལི་ཡ་ཡིས་་ཡིན། འོན་ཀྱང་ང་ལ་གྲིབ་མ་
གཉིས་ཡོད”ཅེས་བཤད།
གྲིབ་མས་“འོ་ན་གཅིག་གིས་ཇེ་མང་དུ་སོང་ན་སྐྱོན་མི་འདུག་པས་ཁྱེད་
ཀྱིས་ང་རང་གཉོར་བར་འདང་ཞིག་རྒྱོབས་དང་། སུ་ལའང་མི་དགོས་པའི་
འཚོ་བ་ནི་ངོ་མའི་སྡུག་བསྔལ་ཆེ། ངོ་མའི་ཁེར་རྐྱང་རེད་ཡ”ཞེས་ཞུ་བའི་ངག་
གིས་བཤད། “དེ་ན་ཁྱེད་ཀྱི་མིང་ལ་ཅི་ཟེར།ང་ལ་བཤད་ཆོག་གམ”“ངའི་མིང་
ལ་མཚན་སྐྲག་ཟེར།” “ཆོག་གི། མཚན་སྐྲག་ཁྱོད་ང་དང་མཉམ་དུ་འགྲོ།”ཞེས་
བཤད། དུས་དེ་ནས་བཟུང་། ཕལ་ཆེར་ཉིན་མ་རེར་སུ་ལའང་མི་དགོས་པའི་
གྲིབ་མ་དག་གིས་མོ་རང་བཙལ་ནས་འོངས། འདི་ཡང་འཇིག་རྟེན་སྟེང་འདི་
ལྟ་བུའི་གྲིབ་མ་མང་དྲགས་པའི་རྐྱེན་རེད། གྲིབ་མ་བཞི་པའི་མིང་ལ་“ཁེར་
རྐྱང་།”དང་། གྲིབ་མ་ལྔ་པའི་མིང་ལ་“་མཚན་རིང་།” གྲིབ་མ་དྲུག་པའི་མིང་
ལ་ཡུང་པུ།”གྲིབ་མ་བདུན་པའི་མིང་ལ““སྟོང་པ།”བཅས་ཟེར།ད་དུང་འདི་ལྟ་
བུའི་གྲིབ་མས་མོ་རང་བཙལ་ནས་མི་འོངས་བར་བཤད་དཀའ། སྲས་མོ་ཨོ་ཧྥེ་
ལི་ཡ་ཡི་འཚོ་བ་ནི་སྔོན་ནས་དབུལ་ཞིང་ཕོངས་པ་དང་ཐབས་སྡུག་ཅིག་ཡིན་
པས། ལས་བཟང་བ་ཞིག་ལ་མོས་གྲིབ་མ་འདི་དག་གི་ལྟོ་རྒྱགས་པ་དང་རྒྱབ་
ཁེབས་པར་འདང་རྒྱག་མི་དགོས། དེ་ལས་ལྡོག་ན་མོས་གྲིབ་མ་འདི་དག་གསོ་
སྐྱོང་བྱེད་མི་ནུས། མོའི་ཁང་ཆུང་དེ་སྐབས་རེར་མི་གསལ་བ་ཡང་ཁང་པའི་
ནང་དུ་གྲིབ་མ་མང་པོ་དག་གིས་བཀང་ཡོད་པས་རྐྱེན་རེད། ཁོ་ཚོ་ཚང་མ་
སྲས་མོ་ཨོ་ཧྥེ་ལི་ཡ་ཡི་ཁང་ཆུང་ནང་དུ་འདུག་རྒྱུར་དགའ། འདི་ཡང་ཐབས་
མི་འདུག ཁོ་ཚོར་གཉོར་སྐྱོང་བྱེད་པའི་མི་མེད་པས་སྲས་མོ་ཨོ་ཧྥེ་ལི་ཡ་ཡིས་
ཀྱང་སྒོ་ཕྱི་ལ་འདེད་པར་སེམས་ཀྱི་མ་བཟོད་པས། འདི་ལྟར་དུ་ཁོ་མོའི་གམ་དུ་
གྲིབ་མ་ཇེ་མང་ནས་ཇེ་མང་དུ་སོང་། མི་ལ་དཀའ་ལས་ཀྱི་སྣང་བ་ཞིག་སྟེར་
བ་ནི་གྲིབ་མ་འདི་ཚོས་སྐབས་རེར་ཁ་རྩོད་རྒྱག་པ་དང་རྒྱུན་དུ་ཕན་ཚུན་བར་
འདུག་ས་འཕྲོག་རེས་བྱེད་པ་དེ་ཡིན།
མཚམས་མཚམས་ལ་གྲིབ་མའི་འཁྲུགས་ཆེན་ཡང་མངོན་སུམ་དུ་འབྱུང་
ངེས་རེད། གལ་ཏེ་འདི་ལྟ་བུའི་མཚན་མོར་ཐོན་ཚེ། སྲས་མོ་ཨོ་ཧྥེ་ལི་ཡ་ནི་
གཉིད་གཏན་ནས་ཁུགས་མི་ཐུབ་པས། ཐབས་མེད་པར་མིག་ཕྱེས་ཏེ་མལ་ཁྲི་
སྟེང་ནས་སུན་སྣང་མེད་པར་རང་གི་གདངས་ཕྲ་མོས་ཁོ་ཚོར་ཁ་ཏ་བསླབ་བྱ་
གཏོང་ངེས་ཡིན། འོན་ཀྱང་། འདི་ལ་དོན་སྙིང་ཆེན་པོ་མི་ལྡན་ནོ། །
སྲས་མོ་ཨོ་ཧྥེ་ལི་ཡ་ཆེས་ཉན་རྒྱུར་མི་དགའ་བ་ནི་གཞན་གྱིས་ཚིག་རྩོད་
རྒྱག་པའི་སྒྲ་རེད། དེ་ནི་ལོས་ཡིན་ཏེ། གལ་ཏེ་ཚིག་རྩོད་ཀྱི་སྒྲ་དེ་ཧྲ་ཧྲི་པས་ཡ་
་རླབས་ཆེ་བའི་སྐད་ངག་བཀོལ་བ་དང་ཆབས་གར་སྟེགས་ཀྱི་སྟེང་བཤད་
ནས་ཐོན་པ་ཞིག་ཡིན་ན་དེ་ཡི་ངོ་བོ་གཞན་ཞིག་ཏུ་འགྱུར་ངེས་རེད། ཡིན་
ནའང༌། མིག་སྔར་གྱི་གནས་ཚུལ་ནི་དེ་ལས་ལྡོག་འདུག ཁོ་ཚོས་བཤད་པའི་སྒྲ་
དེ་ནི་མི་རྣམས་ཀྱིས་རྒྱུན་དུ་ཐོས་ཐུབ་པའི་སྒྲ་ཁོ་ན་རེད།

ཨོ་ཧྥེ་ལེ་ཡའི་གྲིབ་མའི་ཟློས་གར་ཁང་།(སྨད་ཆ།)

མུ་ཆེར་ཨིན་ཏེས་བརྩམས། དཔའ་ཁོ་ཡིས་བསྒྱུར།
ཉིན་ཞིག་ལ། སྲས་མོ་ཨོ་ཧྥེ་ལེ་ཡས་ཁོ་ཚོ་འཁོན་འཛིང་མཚམས་འཇོག་
པའི་ཐབས་མཆོག་ཞིག་རྙེད་བྱུང་། མོས་འདི་ལྟར་ཁྱེད་ཚོས་ཉོན་དང་། གལ་
ཏེ་ཁྱེད་ཚོས་ངའི་འདིར་མུ་མཐུད་དུ་འདུག་འདོད་ན། ཤེས་བྱ་མང་པོ་ཞིག་
སློབ་དགོས་ཟེར།
གྲིབ་མ་དག་གིས་དེ་མ་ཐག་ཏུ་འཁོན་འཛིང་མཚམས་བཞག་ནས་ཁང་
པའི་གྲུ་ཟུར་ནས་ཡ་མཚར་བའི་མིག་མདང་གིས་མོ་ལ་བལྟས་ཏེ་ལྷིང་འཇགས་
ངང་བསྡད་བྱུང་།
དེར་མཐུད་ནས། སྲས་མོ་ཨོ་ཧྥེ་ལེ་ཡ་ཡིས་གྲིབ་མ་རྣམས་ལ་སྙན་ངག་
གྱེར་འདོན་བྱས། བརྩམས་ཆོས་འདི་དག་མོའི་བློ་ལ་ཆུ་བཞུར་བ་དང་མཚུངས།
མོས་དལ་གྱིས་འཁྲབ་ཚིག་སྐོར་ཞིག་ཡང་ནས་ཡང་དུ་བཏོན་པ་ན་ལ་གྲིབ་མ་
ཚོས་མོ་དང་མཉམ་དུ་བློར་བཟུང་།
གྲིབ་མ་ཚོར་སློབ་ན་མི་བཟང་རྒྱུ་མེད། ཁོ་ཚོ་བློ་འཛིན་རྒྱུ་དཀའ་ངལ་ན
པོ་འཕྲད་ཀྱང་ཁོ་ཚོས་ནན་ཏན་གྱིས་འཁྲབ་ཚིག་ལ་སློབ་སྦྱོང་བྱས།
རིམ་གྱིས་ཁོ་ཚོས་ཨོ་ཧྥེ་ལེ་ཡའི་མདུན་ནས་འཛམ་གླིང་སྟེང་སྙན་གྲགས་
ཆེ་པའི་སྐྱོ་གར་དང་སྤྲོ་གར་ཡོད་ཚད་ཤེས་སོང་།
གྲིབ་མ་རྣམས་ཀྱིས་འཁྲབ་ཁྲིད་སྣ་ཚོགས་བྱེད་ཐུབ་ལ། ཁོ་ཚོ་ནི་ཟློས་གར་
གྱི་ནང་དོན་ལྟར་མི་དང་བྱ། ཡང་ན་སྔོང་པོ་དང་ཅོག་ཙེ་སོགས་འཁྲབ་བཞིན་
འདུག
ཁོ་ཚོ་རྒྱུན་དུ་སྲས་མོ་ཨོ་ཧྥེ་ལེ་ཡ་ཡི་མདུན་ནས་ལྟ་བའི་མི་ངོམས་པའི་
ཟློས་གར་སྣ་ཚོགས་འཁྲབ་བཞིན་ཡོད།
ཁོ་མོས་འདས་པའི་ལོ་ཟླ་བཞིན་དུ་ཁོ་ཚོ་ལ་འཁྲབ་ཚིག་དྲན་སློང་བྱེད་
བཞིན་འདུག ཉིན་དཀར་མོའི་རང་ཉིད་ཀྱི་གྲིབ་མ་མ་གཏོགས་གྲིབ་མ་ཡོད་
ཚད་འོ་ཧྥེ་ལེ་ཡའི་ལག་ཁུག་ནང་དུ་བཅུག
དེ་བས་མི་སུས་ཀྱང་ཨོ་ཧྥེ་ལེ་ཡ་ཡི་གྲིབ་མ་མཐོང་མ་མྱོང་། སྲས་མོ་རྒན་
པ་འདི་ནི་རྒྱུན་ལྡན་མིན་པའི་ཚོར་བ་ཞིག་ཁོ་ཚོར་སྐྱེས་སོང་།
རེད་ཡ། སྲས་མོ་རྒན་པ་འདི་ངོ་མ་ཡ་མཚར་ཞིག་རེད། ཡང་མི་ཁ་ཤས་
ཀྱིས་ལྐོག་ནས་སྲས་མོ་རྒན་པ་འདི་རྒན་གསོ་ཁང་ལ་བསྐྱལ་ན་རེད་ཞེས་ལབ་
བཞིན་ཡོད།
ཡང་མི་ཁ་ཤས་ཤིག་གིས་ཁོ་མོ་སྨྱོས་སོང་བ་ཡང་འདྲ། ཉིན་ཞིག་ལ་ཧ་
ལས་པའི་དོན་ཅི་ཞིག་བྱུང་བར་སུས་ཀྱང་མི་ཤེས་ཞེས་ལབ་བཞིན་ཡོད།
དེའི་རྐྱེན་གྱིས་རིམ་བཞིན་མི་ཡོད་ཚད་མོ་དང་རིང་དུ་གྱེས་སོང་།
ཉིན་ཞིག་ལ་སྲས་མོ་ཨོ་ཧྥེ་ལེ་ཡའི་ཁང་བདག་ཡོང་ནས་ཁོ་ལ་སྲས་མོ་
ལགས་དགོངས་པ་མ་ཚོམས། དུས་དེ་རིང་ནས་བཟུང་ཁང་གླ་སྔོན་ལས་ལྡབ་
ཞིག་སྟེར་དགོས་ཞེས་བཤད།
སྲས་མོ་ཨོ་ཧྥེ་ལེ་ཡ་ཡིས་ཁང་པའི་གླ་སྒོར་དེ་འདྲ་ཞིག་སྤྲོད་མི་ཐུབ།
དེ་ན་དགོངས་པ་མ་ཚོམས། ཁྱོད་ཉིད་གནས་སྤོར་བར་བྱོས་ཞེས་བཤད།
དུས་ལྟར་ཨོ་ཧྥེ་ལེ་ཡ་ཡིས་དངོས་པོ་རྣམས་སྒམ་ཞིག་ཏུ་བསྡུ་གསོག་བྱས།
ལས་བཟང་བ་ཞིག་ལ་ཁོ་ལ་དངོས་པོ་དེ་འདྲ་མང་པོ་མེད།
ཁོ་མོས་མེ་འཁོར་པ་སེ་ཞིག་ཉོས་ནས་མེ་འཁོར་བསྡད་ནས་ལམ་ལ་ཆས།
ཡིན་ཡང་ཁོ་མོས་གནས་གང་ལ་འགྲོ་དགོས་པའང་མི་ཤེས། ཡུན་རིང་ཞིག་ལ་
བསྡད་ནས་ཁོ་མོ་མེ་འཁོར་ལས་བབས།
ཁོ་མོས་ལག་པ་གཅིག་གི་ནང་དུ་སྒམ་ཆུང་བཟུང་བ་དང་། གཅིག་གིས་
གྲིབ་མ་རྣམས་བཅུག་ཡོད་པའི་ལག་ཁུག་རྣམས་བཟུང་ཡོད། ལམ་ཐག་ཧ་ཅང་
རིང་བའི་ལམ་ཞིག་ཡིན།
ཨོ་ཧྥེ་ལེ་ཡ་སོང་སོང་མཐར་མཚོ་འགྲམ་ཞིག་ལ་ཐོན་པས་ཁོ་རང་གི་འགྲོ་
ལམ་བཅད།
ཁོ་མོ་མར་ཙོག་ནས་ངལ་ཞིག་གསོས། ཅུང་ཙམ་འགོར་རྗེས་གཏི་མུག་
གཉིད་ཀྱི་ཞིང་ཁམས་སུ་འགྲིམས།
སྐབས་འདིར་གྲིབ་མ་རྣམས་ལག་ཁུག་ལས་ཕྱིར་ཡོང་སྟེ་ཁོ་མོ་སྐོར་ནས་
བསྡད། ཁོ་ཚོ་མཉམ་དུ་བསྡད་ནས་མ་འོངས་པ་ཅི་ཞིག་བྱེད་དགོས་པ་སོགས་
ལ་གྲོས་བྱས།
ཨོ་ཧྥེ་ལེ་ཡ་དཀའ་སྡུག་གི་འཚོ་བ་འདི་འདྲ་ཞིག་ཏུ་ཐུག་པ་ཡོད་ཚད་
ང་ཚོར་རག་ལས་པ་རེད། མོས་ང་ཚོ་ལས་རང་ཉིད་མ་བསམ་པར་ང་ཚོ་ལ་
རོགས་བྱས་མྱོང་། ད་ལྟ་ང་ཚོས་ཐབས་ཞིག་འཐེན་ནས་མོ་ལ་རོགས་བྱེད་པའི་
སྐབས་ལ་སླེབས་བྱུང༌། ང་ཚོ་ཚང་མས་མོའི་མདུན་ནས་ཤེས་བྱ་མང་པོ་ཞིག་
བསླབས་པ་མ་ཡིན་ནམ། ང་ཚོས་ཤེས་བྱ་འདི་དག་བཀོད་ནས་མོ་ལ་རོགས་
བྱེད་ཐུབ་ན་ཐང་།
ཅུང་འགོར་རྗེས་སྲས་མོ་ཨོ་ཧྥེ་ལེ་ཡ་གཉིད་ལས་སད་བྱུང༌། གྲིབ་མ་
རྣམས་ཀྱིས་ཁོ་ཚོས་འཆར་གཞི་མོ་ལ་བཤད།
དེ་འདྲ་ཞིག་ཡིན་ན་ཁྱོད་ཚོ་ངོ་མ་ངར་གི་ཞེས་ཨོ་ཧྥེ་ལེ་ཡ་ཡིས་བཤད།
ཅུང་ཙམ་འགོར་རྗེས་མོ་སྡེ་པ་ཆུང་ཆུང་ཞིག་ལ་ཐོན་བྱུང་།
མོས་སྒམ་ནང་ནས་གདན་དཀར་པོ་ཞིག་ཁྱེར་ཡོང་ནས་བཀལ་ནས་
འཁྲབ་ཡོལ་བྱས།གྲིབ་མ་རྣམས་ཀྱིས་འཁྲབ་སྟོན་བྱེད་པའི་འགོ་བརྩམས་བྱུང་།
འཁྲབ་པའི་ཟློས་གར་ཡོད་ཚད་སྲས་མོ་ཨོ་ཧྥེ་ལེ་ཡས་ཁོ་ཚོ་ལ་ཁྲིད་པ་རེད།
མོ་འཁྲབ་ཡོལ་རྒྱབ་ཏུ་བསྡད་ནས་འཁྲབ་ཚིག་རྣམས་དྲན་སྐུལ་བྱས།
འགོ་བརྩམས་མ་ཐག་བྱིས་པ་འགའ་ཡོང་ནས་ཡ་འཚར་བའི་ཉམས་ཀྱིས་
བལྟས་འདུག མཚན་མོར་ཐོན་དུས་མི་དར་མ་འགའ་ཡང་ཡོང་ནས་བལྟས་
འདུག
ངོ་མཚར་ཆེ་བའི་ལྟད་མོ་ལ་བལྟས་ཚར་རྗེས་མི་ཚང་མའི་ཁོ་ཚོ་ལ་སྒོར་
འགའ་རེ་བྱིན།
འདི་ལྟར་སྲས་མོ་ཨོ་ཧྥེ་ལེ་ཡས་གྲིབ་མ་དག་ཁྲིད་ནས་སྡེ་པ་རེ་རེར་དང་།
ས་ཆ་རེ་རེར་འགྲིམས་ནས་འཁྲབ་ཁྲིད་བྱས།
ཟློས་གར་གྱི་ནང་དོན་ལྟར་མོའི་གྲིབ་མ་རྣམས་གྱིས་རྒྱལ་པོ་དང་བཞད་
གད་པ། ད་དུང་འཇོ་སྒེག་ཅན་གྱི་བུ་མོ། སྲས་མོ་སོགས་སྣ་ཚོགས་འཁྲབ་
བཞིན་ཡོད། མི་ཚང་མ་འཚང་ཁ་ཤིག་ཤིག་རྒྱབ་ནས་ཁོ་ཚོའི་འཁྲབ་སྟོན་ལ་
བལྟས། མཚམས་རེར་ཟློས་གར་གྱི་ནང་དོན་ལྟར་གད་མོ་དགོད་པ་དང་མིག་
ཆུའང་བཞུར་གྱིན་ཡོད།
ཅུང་མ་འགོར་བར་སྲས་མོ་ཨོ་ཧྥེ་ལེ་ཡའི་སྙན་གྲགས་ས་སྟེང་ལ་ཁྱབ། ག་
ས་གང་དུ་སོང་ཡང་མི་ཚང་མ་སྤྲོ་སེམས་ངང་སྒུག་ཡོད། རྒྱུ་མཚན་ནི་ཁོ་ཚོས་
ལྟད་མོ་འདི་འདྲ་མཐོང་མ་མྱོང་། ཁོ་ཚོས་མོའི་འཁྲབ་སྟོན་ལ་ལག་ཟུང་ཐལ་
མོ་སྦྱར་ནས་དགའ་བསུ་བྱེད་བཞིན་ཡོད། དེ་མ་ཟད་ལྟ་མོ་བ་རྣམས་ཀྱིས་སྒོར་
མོའང་སྟེར་བཞིན་འདུག
དུས་ཚོད་མང་པོ་ཞིག་འགོར་རྗེས་སྲས་མོ་ཨོ་ཧྥེ་ལེ་ཡའི་སྒོར་མོ་ཅུང་ཙམ་
བསགས་ཡོད་པ་དེས་རླངས་འཁོར་རྙིང་བ་ཆུང་ཆུང་ཞིག་ཉོས།
མོས་ཉིན་ཞིག་རི་མོ་བ་ཞིག་གདན་དྲངས་ནས་སྒོ་བྱང་མདུན་རྒྱབ་གཉིས་
སུ་ཨོ་ཧྥེ་ལེ་ཡའི་གྲིབ་མའི་ཟློས་གར་ཁང་ཞེས་པའི་ཚོན་མདོག་གི་ཡི་གེ་བྲིས།
དུས་དེ་ནས་བཟུང་སྲས་མོ་ཨོ་ཧྥེ་ལེ་ཡ་འཛམ་གླིང་ཡོངས་ལ་འཁྲབ་སྟོན་
བྱེད་དུ་སོང་། གྲིབ་མ་རྣམས་ཀྱང་མོའི་རྗེས་བསྙེགས་ནས་སོང་།
སྤྱིར་གཏམ་རྒྱུད་འདི་མཚམས་འདི་ནས་མཇུག་སྒྲིལ་ཆོག་ལ་ཡིན་ཡང་ད་
དུང་བཤད་ཚར་མེད།
ཉིན་ཞིག་ཁ་བ་བུ་ཡུག་འཚུབ་པས་སྲས་མོ་ཨོ་ཧྥེ་ལེ་ཡའི་རླངས་འཁོར་
ལམ་འགྲམ་ན་ལུས་ཡོད། སྐབས་དེར་གྲིབ་མ་ཆེན་པོ་ཞིག་མོའི་སྔོན་དུ་ལངས་
འདུག གྲིབ་མ་འདི་གྲིབ་མ་གཞན་པ་དག་ལས་ནག་པོ་འདུག
མོས་ཁྱོད་ཀྱང་མི་སུ་ལའང་མི་དགོས་པའི་གྲིབ་མ་ཡིན་ནམ་ཞེས་དྲིས།
ཡིན་ལགས། དེ་ལྟར་བཤད་ཆོག་ཅེས་གྲིབ་མས་ལན་བཏབ་བྱུང༌།
སྲས་མོ་ཨོ་ཧྥེ་ལེ་ཡས་དེ་ན་ཁྱོད་ངའི་འདིར་ཡོང་ནས་ལས་ཀ་ལས་འདོད་
པ་ཡིན་ནམ་ཞེས་དྲིས། གྲིབ་མ་ཆེན་པོ་དེ་མོའི་གམ་དུ་ཡོང་ནས་ང་ཁྱོད་ཀྱིས་
འདི་ནས་བསྡད་ཆོག་གམ་ཞེས་དྲིས།
ཡིན་ཡང་ངའི་འདི་ན་གྲིབ་མ་ཧ་ཅང་མང་ཁྱོད་འདིར་ཡོང་ཡང་འདུག་
ས་མེད།
གྲིབ་མ་ཆེན་པོ་དེས་ཁྱོད་ཀྱིས་ངས་མིང་ལ་ཅི་ཟེར་བ་མི་འདྲིའམ་ཞེས་
བཤད།
དགོངས་པ་མ་ཚོམས། ཁྱོད་ཀྱི་མིང་ལ་ཅི་ཟེར།
མི་ཚང་མས་ངའི་མིང་ལ་གཤིན་རྗེ་ཞེས་འབོད་བཞིན་ཡོད། གཏམ་དེ་གོ་
རྗེས་སྲས་མོ་ཨོ་ཧྥེ་ལེ་ཡས་སྐད་ཆའང་བཤད་མི་ཐུབ་པར་གྱུར།
གྲིབ་མ་ཆེན་པོས་ངའི་མིང་ལ་གཤིན་རྗེ་ཟེར་ཡང་ཁྱོད་ང་རང་འདུག་
པར་འཐད་པ་བྱུང་ཡོད་པར་རེད་ཞེས་བཤད།
སྲས་མོ་ཨོ་ཧྥེ་ལེ་ཡས།རེད་ཡ།ང་རང་འཐད་པ་བྱུང་ཡོད། ཁྱོད་རང་ཤོག་
ཟེར། གྲིབ་མ་ནག་པོ་དེས་མོ་ལ་སྐོར་བ་བྱས་སོང་།
སྐབས་དེར་མོའི་མཐའ་འཁོར་ཡོངས་སུ་མུན་པ་འཐིབས་སོང་། ཡིན་ཡང་
གློ་བུར་དུ་མིག་ཕྱེ་ནས་བལྟས་པ་ན་མིག་གཉིས་ནི་ན་གཞོན་ཞིག་གི་མིག་དང་
འདྲ་བར་དྭངས་ཤིང་གསལ་བར་གྱུར་ནས་སྔོན་ཆད་དང་མི་འདྲ་བར་ཇེ་
གསལ་དུ་སོང་ཡོད། ད་ལྟ་མོའི་མིག་ཤེལ་ཡང་གོན་མི་དགོས་པར་རང་ཉིད་
གང་ན་ཡོད་པ་གསལ་པོར་མཐོང་ཐུབ། རེད་ཡ། མོ་ལྷ་ཡུལ་གྱི་སྒོ་ཆེན་མདུན་
དུ་ལངས་ཡོད། མོའི་མཐའ་འཁོར་ཀྱང་མཛེས་ཤིང་ལྟ་ན་སྡུག་པའི་གྲིབ་མ་
དག་གིས་བསྐོར་ཡོད། ཁོ་ཚོས་མཛེས་སྡུག་གི་ལྭ་བ་གྱོན་ནས་འཛུམ་དམུལ་
དམུལ་གྱིས་བལྟས། སྲས་མོ་ཨོ་ཧྥེ་ལེ་ཡས་ཁྱོད་ཚོ་སུ་ཡིན་ཞེས་དྲིས། ཁྱོད་ཀྱི་ང་
ཚོ་ངོ་མི་ཤེས་སམ། ང་ཚོ་ནི་ཁྱོད་ཀྱིས་གཉོར་བའི་གྲིབ་མ་ལྷག་མ་རྣམས་ཡིན།
ད་ལྟ་ང་ཚོ་སྐྱོབ་ཐུབ་སོང་ག་ས་གང་དུ་འཁྱམ་མ་དགོས། ལྷ་ཡུལ་གྱི་སྒོ་ཆེན་
ཕྱེས་ནས་འདུག གསལ་བར་མངོན་པའི་གྲིབ་མ་དག་གིས་སྲས་མོ་ཨོ་ཧྥེ་ལེ་ཡ་
སྐོར་ནས་ནང་དུ་འཛུལ། ཁོ་ཚོས་མོ་ཁྲིད་ནས་ངོ་འཚར་ཅན་གྱིས་ཕོ་བྲང་ཞིག་
གི་ནང་ལ་སོང་། མ་གཞི་འདི་ནི་ཆེས་མཛེས་ཤིང་ཆེས་བརྗིད་ཉམས་ཆེ་བའི་
ཟློས་གར་ཁང་ཞེས་ཟློས་གར་ཁང་གི་སྒོ་ཁར་གསེར་མདོག་ཡི་གེས་བྲིས་འདུག
དུས་དེ་ནས་བཟུང་ཁོ་ཚོ་གནས་འདི་ནས་མཉམ་དུ་སྙན་ངག་པ་རྣམས་
ཀྱི་ཚིག་གིས་ལྷའི་ཕོ་ཉ་རྣམས་ལ་མིའི་ལས་དབང་ཀྱི་གཏམ་རྒྱུད་བཤད་པ་
དང༌། ལྷའི་ཕོ་ཉ་རྣམས་ཀྱིས་ཀྱང་མི་ཡུལ་གྱི་བདེ་སྡུག་དང་རླབས་ཆེ་བའི་གཟི་
བརྗིད། དེ་དང་མཉམ་དུ་དགོད་བྲོ་བའི་དོན་རྣམས་ཀྱང་རྟོགས་སོང་།
སྲས་མོ་ཨོ་ཧྥེ་ལེ་ཡས་སྔར་བཞིན་མོའི་འཁྲབ་སྟོན་པ་རྣམས་ལ་འཁྲབ་
ཚིག་དྲན་སྐུལ་བྱེད་པ་དང༌། གོ་ཐོས་ལྟར་ན་མཚམས་ལ་རེར་བྱམས་སྙིང་རྗེ་
ཅན་གྱི་ལྷའི་དབང་པོ་ཡང་ཡོང་ནས་ཁོ་ཚོས་འཁྲབ་སྟོན་ལ་ལྟ་བཞིན་ཡོད་
ཟེར། ཡིན་ཡང་གཏན་འཁེལ་བྱེད་ཐུབ་པ་ཞིག་ལ་མི་སུས་ཀྱང་ཁོ་ཡོང་བ་མཐོང་
བ་མ་བྱུང་།

རྩེད་རྩལ་པ་མིའུ་ཐུང་། (སྟོད་ཆ།)

ཁའེ་སི་ཐི་ནས་བརྩམས།དཔའ་ཁོས་བསྒྱུར།
ཁོའི་མིང་ལ་མིའུ་ཐུང་ཟེར། རྒྱུ་མཚན་ཁོའི་ཉལ་ཁྲི་ནི་འབར་ཞུན་གྱི་སྒམ་
ཆུང་ཞིག་གི་ཆེ་ཆུང་ལས་མེད། དོན་དངོས་སུ་ཁོའི་མིང་ལ་མ་ཁེ་ཞུ་ཕེ་ཞེར་
ཧྲི་ཐེ་ཡེན་ཟེར། ཡིན་ནའང་མིང་འདི་ཤེས་མཁན་ཧ་ཅང་ཉུང་། གལ་ཏེ་ཁོས་
ང་ལ་དངོས་སུ་བཤད་པ་མིན་ན་ངས་ཀྱང་མི་ཤེས།
མ་ཁེ་ཞུའི་ཕ་མེས་ཡང་མེས་རྣམས་ཀྱིས་ཕོ་ཞི་མེ་ཡའི་ནགས་ཚལ་དུ་འཚོ་
བ་རོལ་བཞིན་ཡོད། དེ་ན་རི་མཐོན་པོ་ཞིག་ཡོད་ལ་རི་དེའི་རྩེ་ན་སྡེ་པ་ཆུང་
ཆུང་ཞིག་ཀྱང་ཡོད། རི་དེར་ཕེ་ཞུར་ཧྲི་ཐེ་ཡེན་ཞེས་འབོད་ལ་སྡེ་པ་དེ་ལའང་
ཕེ་ཞུར་ཧྲི་ཐེ་ཡེན་སྡེ་པ་ཟེར།
ངས་བསམ་གཟས་ནས་རིག་གནས་ཀུན་བཏུས་དཔེ་རྙིང་ཞིག་ཀློག་པ་
ན་འདི་ལྟར་བྲིས་འདུག་སྟེ། ཕེ་ཞུར་ཧྲི་ཐེ་ཡེན་ཕོ་ཞི་མེ་ཡའི་སྡེ་པ་དེར་མི་
གྲངས412ལས་མེད། མིའི་གཟུགས་ཧ་ཅང་ཐུང་ལ་ཆེས་རིང་བ་ཡང་དབྱིན་
ཚུན20ལས་མེད་ལ་རྒྱུ་མཚན་ཅི་ཡིན་པ་གསལ་པོ་མ་ཤེས། ལས་ཞོར་རྩལ་
སྦྱོང་མཐུན་ཚོགས(ཕེ་ཞུར་ལས་ཞོར་མཐུན་ཚོགས་ནི1872ལོར་བཙུགས)དང་
ཕེ་ཞུར་ཧྲི་ཐེ་ཡེན་སྐམས་ཤ་ཡིས་སྙན་གྲགས་གནམ་འོག་ཏུ་ཁྱབ་ཡོད། དུས་
རབས་མང་མང་པོ་ཞིག་གི་རིང་ལ་གནས་འདིའི་སྡོད་དམངས་ཀྱི་རུས་ནི་“ཕེ་ཞུར་
ཧྲི་ཐེ་ཡེན”ཟེར། དཔྱད་གཞིའི་དཔེ་ཆ་ནི་རྩོམ་རིག་ཞིབ་འཇུག་པ་ཨར་ཧྥིན་སོ་
སུ་ཧྥི་ཡིས་བརྩམས་པའི་《ཕེ་ཞུར་ཧྲི་ཐེ་ཡེན་དང་ཕེ་ཞུར་ཧྲི་ཐེ་ཡེན་མི》ཞེས་
པ1908 ལོར་རང་གིས་མ་དངུལ་བཏང་ནས་པར་སྐྲུན་བྱས་པ་དང་། དཔེ་
རྟགས་o.pཡིན།
ཁྱོད་ཀྱིས་གྲོང་སྡེ་འདི་ནི་རྟོག་བཏགས་ལྟ་བུར་འདོད་མོད། ཡིན་ནའང་
ང་ཁྱོད་ཀྱིས་བསམ་ཚུལ་འདིར་མི་འཐད། རྒྱུ་མཚན་ནི་རིག་གནས་ཀུན་
བཏུས་དཔེ་རྙིང་གིས་མཁོ་སྤྲོད་བྱས་པ་ཕལ་ཆེར་ཡང་དག་ཡིན།
མ་ཁེ་ཞུའི་ཕ་མ་གཉིས་གཉེན་སྒྲིག་ནས་ལོ་གཅིག་འགོར་རྗེས་ཕྱི་རུ་བདེ་
སྐྱིད་འཚོལ་དུ་འགྲོ་བར་ཐག་བཅད། ཁོ་ཚོ་མི་ཆུང་ཡང་སྙིང་སྟོབས་ཆེ། ཕོ་
ཞི་མེ་ཡ་ནགས་ཚལ་གྱི་ཕེ་ཞུར་ཧྲི་ཐེ་ཡེན་གྱི་ས་རྒྱ་ཧ་ཅང་ཆུང་བས་ཁོ་ཚོའི་
འཆར་གཞི་དང་ཕུགས་འདུན་མངོན་འགྱུར་བྱེད་དཀའ། དེ་བས་ཁོ་གཉིས་
ཀྱིས་འཚོ་བའི་དངོས་རྫས་སོགས་ཁྱེར་ནས་ཕྱི་རོལ་གྱི་འཇིག་རྟེན་དུ་ཕྱིན།
ཁོ་ཚོ་གནས་གང་དུ་ཐོན་ཡང་ས་དེའི་མི་རྣམས་ཧ་མི་ལས་མཁན་གཅིག་
ཀྱང་མེད། མི་རྣམས་ཀྱིས་ཁོ་ཚོ་མཐོང་མ་ཐག་མིག་གཉིས་རི་མོ་བཞིན་དུ་གཡོ་
འགུལ་ཅི་ཡང་མེད་པར་འདུག་ལ། རྒྱུ་མཚན་ནི་མ་ཁི་ཞུའི་ཨ་མ་ནི་མཛེས་
པའི་ཚོན་རིས་ཞིག་དང་ཀུན་ནས་མཚུངས་ལ་ཁོའི་ཨ་ཕའི་ཁ་སྤུ་ནི་རི་མོ་
མཁན་ཞིག་གིས་བྲིས་པ་ལྟར་ཧ་ཅང་མཛེས། དེ་ལས་ཀྱང་གལ་ཆེ་བ་ཞིག་ནི་ཁོ་
ཚོའི་གཟུགས་པོའི་རིང་ཚད་བྱིས་པ་ལོ་ལྔ་ཅན་གྱི་ཆེ་ཆུང་ལས་མེད་པས་སོ། །
འདིས་མི་རྣམས་ཧ་མི་ལས་པ་ག་ལ་སྲིད། དེས་ན་མ་ཁེ་ཞུའི་ཕ་མ་གཉིས་
ཀྱི་སེམས་ལ་ཅི་ཞིག་དྲན་པ་ཡིན་ནམ། ཁོ་ཚོ་ལུས་རྩལ་ལ་ཧ་ཅང་མཁས་པས་
སེམས་ལ་དྲན་པ་ཡང་ལུས་རྩལ་ལོས་ཡིན།
“རྩེད་རྩལ་པ་ཞིག”ལ་མཚོན་ན་ཁོ་ཚོ་ནི་ཕུལ་དུ་བྱུང་བ་ཞིག་ཡིན་ལ་རྟ་
རྩེད་ཚོགས་པའི་ལོ་རྒྱུས་ཁྲོད་ཆེས་བློ་གྲོས་ལྡན་པའི་གཞས་གཏམ་རྩེད་རྩལ་པ་
ཞིག་ཡིན་ཞེས་བཤད་ཆོག
ཁོ་ཚོས་ཕྲ་ཞིང་རིང་ལ་མཉེན་ཆ་ལྡན་པའི་སྨྱུག་དབྱུག་གི་རྩེ་རུ་ཆག་
སླ་བའི་ཇ་ཕོར་དང་སྡེར་མ་རྣམས་ཕར་བསྐོར་ཚུར་བསྐོར་བྱས་པ་ཧ་ཅང་
མགྱོགས་པས་ལྟད་མོ་བ་རྣམས་ཧ་ལས་ཏེ་མིག་ཅེར་ནས་བལྟས་འདུག ལོ་ན་
གཞོན་པའི་རྩེད་རྩལ་པ་རྣམས་སྤྲེལ་ཕྲུག་ཅིག་དང་འདྲ་བར་སྦོམ་ཕྲ་མེད་པའི་
སྨྱུག་དབྱུག་སྟེང་འགོས་ཤིང་སྨྱུག་དབྱུག་དེ་ཡང་ལུས་སྟོབས་རྒྱས་པའི་ཀྲུང་
གོའི་མི་ཞིག་གིས་གྱེན་དུ་བཟུང་ཡོད།
ཡམ་ཡོམ་བྱེད་བཞིན་པའི་སྨྱུག་དབྱུག་རྩེར་ཐོན་མ་ཐག་ལག་པ་གཉིས་
སར་བཙུགས་ནས་རྣར་གཟན་པའི་ཐལ་སྒྲའི་ཁྲོད་མགོ་བོ་ཐུར་དུ་བསྟན་ནས་
ལངས་འདུག ཐ་ན་བར་སྣང་ཁམས་སུ་མགོ་རྟིང་སློག་པ་སོགས་ནི་ཁོ་ཚོར་
མཚོན་ན་ཆེས་ལས་སླ་མོ་ཞིག་རེད། དེར་མཐུད་ནས་རྐང་པ་ཕྱོགས་གཅིག་
ཏུ་བསྡུས་ནས་ཡམ་ཡོམ་བྱེད་བཞིན་པའི་སྨྱུག་དབྱུག་སྟེང་ལངས་ནས་འཛུམ་
དམུལ་དམུལ་གྱིས་ཁ་མར་འཁོར་ཏེ་འོག་ན་ཡོད་པའི་ལྟ་མཁན་རྣམས་ལ་
ལག་བརྡ་བྱེད། མ་ཁེ་ཞུའི་ཕ་མ་གཉིས་ཀྱི་མིང་དེ་རྒྱ་ཁྱབ་བརྡ་སྦྱོར་དང་འཁྲབ་
ཚན་ཐོག་བཱོ་ཧྥི་དང་ཅིན་ཅིན་ཞེས་བཀོད་ཡོད།
ཁོ་གཉིས་མགོ་ལ་རལ་བ་རྫུན་མ་དང་ལུས་ལ་མཛེས་སྡུག་ལྡན་པའི་ལྭ་བ་
དང་དར་འཇམ་པའི་གོས་ཀྱི་རྐང་སྣམ་སོགས་གྱོན་ནས་ཀྲུང་གོའི་ཆ་ལུགས་སུ་
བྱས་ཡོད།
ཁོ་ཚོའི་རས་གུར་དང་གླང་ཆེན། ད་དུང་སྲོག་ཆགས་གཞན་པ། བཞད་
གད་པ། གནམ་ན་འཕུར་བའི་འཁྲབ་ཁྲིད་པ། ཨ་རབ་ཀྱི་རྟ། རྟ་རྩལ་འཁྲབ་
ཁྲིད་པ། ལག་རྩལ་པ། སྐུ་ཞབས་ཕེ་ལོད་ཙི་བེ་ཐེའུ་དང་མཉམ་དུ་གྲོང་ཁྱེར་རེ་
རེ་ལ་འཁྲབ་སྟོན་དུ་སོང་བས་གྲུབ་འབྲས་གཡར་དུ་ཟ་བ་བླངས་པ་དང་སྒོར་
མོ་ཡང་མི་ཉུང་བ་ཞིག་ཐོབ་ཡོད།
དེའི་རྗེས་སུའེ་ཏེན་གྱི་སི་ཐོག་ཁོར་མོ་རུ་ཡོད་དུས་མ་ཁུ་ཞི་སྐྱེས་པ་རེད།
ཁོ་རང་ཧ་ཅང་ཆུང་བས་སྐྱེ་རོགས་མས་མ་མཐོང་བར་ཁྲུས་ཆུ་དང་མཉམ་དུ་
འབོ་སྐབས་ཁོ་རང་ངུས་བྱུང་བས་བགེགས་འདི་ལས་ཐར་སོང་།
རྟ་རྩེད་ཚོགས་པའི་སྐྱེ་རོགས་མས་ཕྲ་མཐོང་ཆེ་ཤེལ་གྱིས་ཡུན་རིང་ཞིག་
ལ་ཞིབ་ལྟ་བྱས་རྗེས་ད་གཟོད་གདོང་ལ་འཛུམ་མདངས་ཤིག་ཤར་ནས“བུ་
ཕྲུག་ཅིག་རེད། བུ་ཕྲུག་བདེ་མྱུར་ཅན་ཞིག་རེད། རྟེན་འབྲེལ་ཞུ། རྟེན་འབྲེལ་
ཞུ།”ཟེར།
མ་ཁེ་ཞུ་ལོ་དྲུག་ཡིན་དུས་ཕ་མ་གཉིས་ཀ་ཚེ་ལས་འདས་སོང་། སྐབས་
དེར་ཁོ་ཚོ་ཧྥ་རན་སི་ན་ཡོད། དོན་དག་འདི་གློ་བུར་དུ་བྱུང་བ་ཞིག་ཡིན་པར་
མ་ཟད་བསམ་ཡུལ་ལས་འདས་པ་ཞིག་ཀྱང་ཡིན། ཁོ་གཉིས་གློག་སྐས་ཤིག་
པ་བསྡད་དེ་ཨེ་ཧྥེར་ལྕགས་སྡོང་རྩེར་སོང་ནས་ཕྱི་རོལ་གྱི་མཛེས་ལྗོངས་ལ་
གཟིགས་སྐབས་རླུང་འཚུབ་ཅིག་གཡུགས་ནས་ཁུར་སོང་། ལྗོངས་རྒྱུ་བ་གཞན་
པ་རྣམས་ཁོ་ཚོ་ལས་ཆེ་བས་རྒྱུག་སྣེ་ལ་འཇུས་ནས་ཁུར་མ་ཐུབ།
ཡིན་ནའང་མ་ཁི་ཞུའི་ཕ་མ་གཉིས་མཐོང་རྒྱུ་མ་བྱུང༌། མཐར་ཁོ་གཉིས་
ལག་འཇུ་བྱས་ཏེ་རླུང་འཚུབ་ཀྱིས་ཁུར་ནས་གར་སོང་ཡང་མ་ཤེས། ཕྱི་ཉིན་ཧྥ་
རན་སེ་ཚགས་པར་སྟེང་འདི་ལྟར་བཀོད་འདུག
“ཀྲུང་གོའི་མི་ཆུང་ཆུང་གཉིས་ཨེར་ཧྥེར་ལྕགས་སྡོང་སྟེང་ནས་རླུང་གིས་
ཁུར་སོང་། གནམ་གྲུ་ལ་སོགས་ཀྱིས་ག་ས་གང་དུ་བཙལ་ཡང་མ་རྙེད།
ཐེར་ཁེ་རྟ་རྩེད་ཚོགས་པ་ལ་གྱོང་གུད་ཚབས་ཆེན་ཐེབས།” དེ་ལས་ཀྱང་ཚབས་
ཆེ་བའི་གྱོང་གུད་ནི་མ་ཁེ་ཞུ་ཡིན་པ་སྨྲོས་མ་དགོས། ཁོ་ཕ་མ་གཉིས་ལ་བརྩེ་
འདང་ཆེ་བས་མིག་ཆུ་བཞུར་ནས་ལག་ཕྱིས་མང་པོ་ཞིག་བརླན་སོང་།
རྗེས་སུ་བཤད་པ་ལྟར་ན་ཕུའུ་ཐའོ་ཡའི་ཉ་བ་འགས་ཙ་ན་ལེ་གླིང་ཕྲན་གྱི་
ཉེ་འགྲམ་ནས་རལ་བ་གཉིས་རྙེད་ཟེར། གཟའ་འཁོར་གཉིས་འགོར་རྗེས་རལ་
བ་གཉིས་པ་སོའི་རོ་སྒམ་ཞིག་གི་ནང་མཉམ་དུ་བཅུག་ནས་དུར་དུ་སྦས་པ་ན་
མ་ཁེ་ཞུའི་ཡ་ཆུང་སེམས་པ་སྡུག་གིས་བཀང་སོང་། ཕ་མ་གཉིས་ཚེ་ལས་འདས་
རྗེས་མ་ཁེ་ཞུ་རྟ་རྩེད་ཚོགས་པ་དང་མཉམ་དུ་འཚོ་བ་རོལ།

རྩེད་རྩལ་པ་མིའུ་ཐུང་། (སྨད་ཆ།)

ཁའེ་སི་ཐི་ནས་བརྩམས།དཔའ་ཁོས་བསྒྱུར།
མ་ཁེ་ཞུ་མཚན་མོར་འབར་ཞུན་སྒམ་ཆུང་ཞིག་གི་ནང་གཉིད་པ་རེད།
འབར་ཞུན་གྱི་སྒམ་ཆུང་འདི་སྤྱིར་བཏང་གི་སྒམ་ཆུང་ཞིག་དང་མི་འདྲ་
བར་ནང་དུ་འབར་ཞུན་རྐང་བཞི་བཅུ་ལྷག་བཞག་ཆོག་ལ་རྔ་རྩིད་བཏིངས་
པའི་ཉལ་ཁྲི་བཅས་ཡོད་པར་མ་ཟད། ད་དུང་སེན་མོ་ཞིག་གི་ཆེ་ཆུང་ལས་
མེད་པའི་སྔས་མགོ་ཞིག་ཀྱང་བཞག་ཡོད།
དབུགས་ལེན་དགོས་པས་འབར་ཞུན་སྒམ་ཆུང་དུས་རྒྱུན་དུ་ཁ་ཕྱེ་ཡོད།
འབར་ཞུན་སྒམ་ཆུང་དེ་སྒྱུ་མ་མཁན་གྱི་ཉལ་ཁྲིའི་མགོར་བཞག་ཡོད།
མཚན་མོ་དུས་རྒྱུན་རྟ་རྩེད་ཚོགས་པའི་སྒྱུ་མ་མཁན་དགེ་རྒན་ཆེན་མོ་
ཧོ་ཁོ་སུ ་ཧྥེན ་པོ་ཁོ་སུ་འགྲེ་ལོག་ཅིག་བརྒྱབ་ནས་ངོ་གྱང་ལ་ཁ་གཏད་
དེ་སྔུར་བ་འཐེན་དུས་མ་ཁེ་ཞུས་གློག་ཟུམ་པ་དང་ཆབས་ཅིག་ཁོ་རང་ཡང་
གཉིད་པ་རེད།
མེའུ་ན་དང་ཨེན་མ་ཞེས་པའི་ཕུག་རོན་གཉིས་དང་། ད་དུང་སློ་མ་ཞིག་
གི་ནང་ཨར་པ་ཟེར་བའི་རི་བོང་ཆུང་ཆུང་ཞིག་དང་མ་ཁེ་ཞུ། དགེ་རྒན་ཆེན་
མོ་བཅས་མགྲོན་ཁང་ནང་ཉལ་པ་རེད།
ཕུག་རོན་ལྭ་སྒམ་གྱི་ཐོག་ཏུ་མགོ་བྲང་ཁའི་སྤུ་ནང་ལ་བཏང་ནས་རྨི་ལམ་
རྨི་དུས་ཀཱ་ཀཱ་ཞེས་གྲགས།
སྲོག་ཆགས་གསུམ་པོ་ནི་དགེ་རྒན་ཆེན་མོའི་ཡིན། འདི་གསུམ་པོས་ཁོ་ལ་
རོགས་བྱེད་བཞིན་ཡོད་དེ། ཕུག་རོན་ལྭ་རིང་གི་ཕུ་རུང་ནང་ནས་འཕུར་ཡོང་
བ་དང་རི་བོང་ཁོའི་གུས་ཞྭ་ནས་ཐོན་ཏེ་འཕྲུལ་སྟོན་ཐུབ། མེའུ་ན་དང་ཨེན་
མ། ཨར་པ་བཅས་ནི་དགེ་རྒན་ཆེན་མོ་ལ་འདང་ཧ་ཅང་ཡོད་ལ། མ་ཁེ་ཞུ་ལ་
དེ་ལས་ཀྱང་བློ་དཀར་བ་རེད།
མ་ཁེ་ཞུ་ལོ་བདུན་ལ་ཐོན་དུས་སློབ་གྲྭར་འགྲོ་འདོད་ཀྱང་དེ་ནི་ལས་སླ་མོ་
ཞིག་ག་ལ་ཡིན།
དཔེར་ན། རྟ་རྩེད་ཚོགས་པ་གནས་སྤོར་ཐེངས་རེ་ལ་ཁོ་ཡང་སློབ་གྲྭ་རེ་
བརྗེ་དགོས་པར་མ་ཟད་སྐད་དང་ཡི་གེའང་མི་གཅིག འཇར་མན་ན་ཡོད་
དུས་འཇར་སྐད། དབྱིན་ཇི་ན་ཡོད་དུས་དབྱིན་སྐད། ཧྥ་རན་སི་ན་ཡོད་དུས་
ཧྥ་རན་སིའི་སྐད། དབྱི་ཐ་ལི་ན་ཡོད་དུས་དབྱི་སྐད། ནོར་ཝེ་ན་ཡོད་དུས་ནོར་
ཝེའི་སྐད་སོགས་སྦྱངས་དགོས།
ཡིན་ནའང་ཁོས་དཀའ་ཁག་འདི་དག་ཁྱད་དུ་གསོད་ཐུབ། རྒྱུ་མཚན་ཁོ་
རང་བྱིས་པ་གཞན་ལས་བློ་རིག་བཟང་བའི་རྐྱེན་རེད། དཀའ་ཁག་ཆེས་ཆེ་བ་
ནི་འཛིན་གྲྭའི་སློབ་གྲོགས་རྣམས་ཁོ་ལས་གཟུགས་སྟོབས་ཆེ་བས་དུས་རྒྱུན་
ཐུབ་ཚོད་བྱེད་པ་དེ་རེད།
དཔེར་ན། ཀེ་རི་སེའི་ཨ་ཐེ་སི་རུ་དྲོས་ཇ་འཐུང་སྟེ་ངལ་གསོ་དུས་ཀེ་རི་
སའི་བུ་མོ་གསུམ་གྱིས་ཁོ་རང་སྨྱུག་ཆུ་ཤེལ་དམ་ཞིག་གི་ནང་འཕངས་པ་དང་།
པེར་ཀྲེམ་གྱི་པུ་རུ་སེ་ན་ཡོད་དུས་པེར་ཀྲེམ་གྱི་མི་ལྟས་ངན་གཉིས་ཀྱིས་ཁོ་རང་
དྲ་ཡོལ་གྱི་དབྱུག་པའི་སྟེང་ལ་བཞག ཡིན་ནའང་ལོ་ཆུང་ཡང་མར་བབས་ན་
མི་སུ་ལས་ཀྱང་མགྱོགས་པ་རེད།
ས་མི་ཁོ་རང་གླེན་རྟགས་ཚ་བའི་སྐྱོ་གར་གྱི་ལམ་ལ་ཡང་བསྐྱར་ཞུགས་
འདོད། དེ་བས་ཉིན་ཞིག་སྒྱུ་མ་མཁན་གྱིས་“བལྟས་ཡོང་ན་ངས་ཁྱོད་ལ་སློབ་
ཁྲིད་བྱས་ན་བཟང་”ཞེས་ཟེར།
མ་ཁེ་ཞུ་དགའ་སྤྲོའི་ངང་ནས་“ཡག་པོ་རེད། དངོས་གནས་ཐབས་
རེད། དུས་ནམ་ཞིག་འགོ་རྩོམ་རྒྱུ་ཡིན”ཟེར།
ཧོ་ཁོ་སུ་ཧྥེན་པོ་ཁོ་སུས་་སང་ཉིན་དུས་ཚོད་དགུའི་སྟེང་ནས་འགོ་རྩོམ་ལ་
ཁྱོད་རང་དགའ་སྤྲོ་སྐྱེས་མ་སྔ”ཟེར།
ཁོ་གཉིས་དུས་ཚོད་མང་པོ་ཞིག་གི་འབྲེལ་འདྲིས་ཁྲོད་སློབ་ཁྲིད་ཀྱི་ཐབས་
 ལམ་ལེགས་པོ་ཞིག་རྙེད་དེ་སློབ་སྦྱོང་ལ་ཉིན་རེ་ནས་ཉིན་རེ་ཇེ་བཟང་དུ་སོང་།
ཁོ་གཉིས་ཀྱི་སློབ་ཁྲིད་བསླབ་དེབ་དང་གཤར་སྦྱོང་ལས་གལ་ཆེ་བ་ནི་
ལྟེབ་སྐས་དང་ཕྲ་མཐོང་ཆེ་ཤེལ་ཡིན།
ཡི་གེ་ཆེ་དྲགས་པས་ལྟ་ཀློག་སློབ་ཁྲིད་སྐབས་སུ་ལྟེབ་སྐས་རྩེར་ཙོག་ན་ད་
གཟོད་དཔེ་ཆ་སྐྱིད་པོ་ཞིག་ཀློག་ཐུབ་པ་རེད།
ཡི་གེ་འབྲི་དུས་དེ་ལས་ལྡོག་སྟེ་ཅོག་ཙེ་ཆུང་ཆུང་ཞིག་གི་མདུན་དུ་ཙོག་
དགོས། ཅོག་ཙེ་ཆུང་ཆུང་དེ་ཅོག་ཙེ་ཆེ་བ་ཞིག་གི་སྟེང་འཇོག་དགོས། དགེ་
རྒན་ཆེན་མོས་མ་ཁེ་ཞུ་ཡིས་བྲིས་པའི་དེའི་ཡི་གེ་ལ་ལྟ་དུས་ཅོག་ཙེ་ཆེ་བའི་
མདུན་དུ་ཙོག་ནས་ཕྲ་མཐོང་ཆེ་ཤེལ་ལྡབ་བདུན་ཇེ་ཆེར་བཏང་ཚེ་ད་གཟོད་
མཐོང་ཐུབ།
ཁང་པ་གཙང་སྦྲ་བྱེད་པའི་ཞབས་ཞུ་བས་གལ་ཏེ་རྒྱང་ཤེལ་གྱིས་མ་
བལྟས་ན་མིའུ་ཐུང་གིས་བྲིས་པའི་ཡི་གེ་ནག་ཐིག་ཅིག་གམ་སྦྲང་སྐྱག་ལ་ངོས་
འཛིན་ཞིང་ཆེ་ཤེལ་གྱིས་བལྟས་ཚེ་ད་གཟོད་ཡི་གེ་ཇི་འདྲ་ཡག་པ་ཤེས།
གྲངས་རིག་སློབ་ཁྲིད་ལ་ཡང་དེ་ལྟར་ཡིན། གྲངས་ཀར་ལྟ་དུས་སྐས་
རྐང་དང་ཆེ་ཤེལ་གཉིས་ཀ་འཛིན་དགོས། མ་ཁེ་ཞུ་མཚམས་རེར་སྐས་རྐང་
རྩེར་ཡོད་ལ། མཚམས་རེར་ཅོག་ཙེའི་འགྲམ་དུ་ཡོད་པས་ཁོམ་ལོང་ཅུང་ཙམ་
ཡང་མེད།
ཉིན་ཞིག་གི་ཞོགས་པར་ཞབས་ཞུ་བ་ཞིག་གིས་ནངས་ཇ་ཁྱེར་འགྲོ་དུས་
འདི་ལྟར་ཟེར། “གལ་ཏེ་ངས་སྐུ་སྲས་ཆུང་ཆུང་འདིའི་དཔེ་ཆ་ལྟ་བཞིན་པ་
རིག་མེད་རྒྱུ་ན་ཁོས་དྲག་རྩལ་སྦྱོང་བཞིན་པར་འདོད་ངེས།”
མི་ཚང་མས་སྐད་ཆ་དེ་གོ་རྗེས་བགད་བྱུང་། ཐ་ན་ལྭ་སྒམ་ཐོག་ན་ཡོད་
པའི་མེ་ན་དང་ཨེན་མ་ཡང་ཁོ་ཚོ་དང་མཉམ་དུ་ཀཱ་ཀཱ་ཞེས་བགད་བྱུང་། རྒྱུ་༡
མཚན་ཕུག་རོན་གྱིས་ཀཱ་ཀཱ་ཞེས་པའི་སྒྲ་ལས་འབྱིན་མི་ཤེས་སོ། །
མ་ཁེ་ཞུ་ཡིས་དུས་ཚོད་ཐུང་ཐུང་ཞིག་གི་ནང་དུ་ཡི་གེ་འབྲི་ཀློག་ལ་བྱང་ཆུབ་
སོང་། ཁོ་དཔེ་ཆ་ཀློག་ན་ཧ་ཅང་མགྱོགས་པ་ནི་སྔོན་ལ་བཀླགས་མྱོང་བ་ཞིག་
དང་འདྲ། དེ་དང་མཉམ་དུ་དཔེ་ཆ་ལ་ལྟ་བར་ཡང་ཧ་ཅང་དགའ། ཧོ་ཁོ་སུ་
ཧྥིན་པོ་ཁོ་སུས་ཁོ་རང་ལ《 ཀུ་ལིན་བྱིས་སྒྲུང་》 ཞེས་པའི་དཔེ་ཆ་ཞིག་གནང༌།
གལ་ཏེ་སྐས་རྐང་ཐོག་ཡར་འཛེགས་མར་འབབ་བྱེད་མ་དགོས་ཚེ་དཔེ་ཆ་འདི་
ཁོས་གཟའ་འཁོར་གཅིག་ནང་བཀླགས་ཚར་སྲིད།
ཤོག་གྲངས་གཅིག་ཕར་སློག་ན་ཡང་སྐས་ལས་མར་ཅོག་ཙེ་སྟེང་བབས་
ནས་སློག་དགོས། དེ་ནས་ཡང་བསྐྱར་སྐས་རྐང་རྩེར་འཛེགས་ནས་ཀློག་དགོས།
ཤོག་གྲངས་རེ་རེ་ལ་ཡར་འགོས་མར་འབབ་བྱེད་དགོས་པས་དངོས་ནས་ཐང་
ཆད་པ་ཞིག་རེད།
ཉིན་ཞིག་གི་ཕྱི་དྲོ་དགེ་རྒན་ཆེན་མོ་སླེབས་བྱུང་། དེ་དུས་མིའུ་ཐུང་སྐས་
རྐང་ལ་ཐེངས་ཉི་ཤུ་རྩ་གསུམ་འགོས་པ་རེད། མིའུ་ཐུང་ཁོང་ཁྲོ་ལངས་ནས་
སྐད་གསང་མཐོན་པས་་དཀོན་མཆོག་གིས་མཁྱེན། ཡི་གེ་ཆུང་ཆུང་གི་དཔེ་ཆ་
ཞིག་མེད་པའི་རྒྱུ་མཚན་ཅི་རེད”་ཟེར།
དགེ་རྒན་ཆེན་མོས་མིའུ་ཐུང་ཁོང་ཁྲོ་ལངས་པ་ལ་དགོད་ཁ་ཤོར་ཅིང་
འདང་ཞིག་བརྒྱབ་ནས་འདི་ལྟར་ཟེར། “ཁྱོད་ཀྱིས་བཤད་པ་ངོ་མ་རེད། གལ་
ཏེ་དཔེ་ཆ་དེ་འདྲ་ཞིག་མེད་ན་ང་ཚོས་ཁྱོད་ལ་དཔར་ནས་བྱིན་ཆོག”
མིའུ་ཐུང་གིས་་དཔར་མཁན་ཞིག་ཡོད་དམ”ཞེས་དྲིས།
སྒྱུ་མ་མཁན་གྱིས་“སུས་ཀྱང་ཤེས་ནི་མ་རེད། ཟླ་བ་གསུམ་པར་རྟ་རྩེད་
ཚོགས་པ་མོ་ཉེ་ཧེ་ལ་སོང་ནས་འཁྲབ་སྟོན་བྱེད་དགོས། དུས་ཚོད་ཞིག་གསོ་
མཁན་བོལ་ལུའུ་གནས་དེ་རུ་ཡོད་ལ་ང་ཚོས་ཁོ་ལ་དྲིས་ཆོག”ཟེར།
དུས་ཚོད་ཞིག་གསོ་མཁན་བོའེ་ལུ་ཡིས་ཇི་ལྟར་ཤེས་པ་རེད།
“ངས་ཁོ་རང་གི་ཤེས་མིན་མ་ཤེས་མོད། ཡིན་ཡང་ཁོ་དུས་རྒྱུན་དུ་དོན་
དག་འདི་སྐོར་གྱི་ལས་ལ་ཞུགས་བཞིན་ཡོད་པས་ཁོས་ཕལ་ཆེར་ཤེས་རྒྱུ་རེད།
དཔེར་ན། ལོ་བཅུ་ཡར་སྔོན་ན་ཨ་མེ་རུ་ཁའི་སྙན་ངག་པ་ལེང་ཧྥེ་ལོ་ཡི་སྙན་
ངག་རིང་མོ《ཧེ་དཔའ་ཧྲའི་གླུ་དབྱངས》སྦྲགས་རྟགས་གཅིག་གི་རྒྱབ་ཕྱོགས་
ལ་བཤུས་ཚར། སྙན་ངག་རིང་མོ་འདིར་ཐིག་ཤར་༤༢༥ཡོད།”
མ་ཁེ་ཞུ་སྤྲོ་སེམས་ཆེན་པོ་སྐྱེས་ཏེ་་སྦྲགས་རྟགས་ཀྱི་ཆེ་ཆུང་ལྟ་བུའི་དཔེ་
ཆ་ང་ལ་ཧ་ཅང་འཚམ”ཞེས་སྐད་གསང་མཐོན་པོས་བཤད།
དུས་ཚོད་ཞིག་གསོ་མཁན་དེས་དངོས་གནས་དཔེ་ཆ་ཆུང་ཆུང་དཔར་ས་
ཞིག་ཤེས་པ་རེད།
སྐྱག་ཕྲུག་འདིའི་དངོས་གནས་སྒོར་མོ་མང་པོ་ཞིག་བརླགས་སོང་། དགེ་
རྒན་ཆེན་མོ་སྒྱུ་མ་མཁན་བྱས་པ་དང༌། མ་ཁེ་ཞུའི་ཕ་མ་གཉིས་ཀྱིས་ཀྱང་སྒོར་
མོ་མང་པོ་ཞིག་བསགས་ཡོད་པས་དཔེ་ཆ་མང་པོ་ཉོས་ནས་ཅང་མ་འགོ
བར་ཁོ་ལ་དཔེ་མཛོད་ཁང་ཆུང་ཆུང་ཞིག་གྲུབ།
ད་ལྟ་ཁོ་སྐས་རྐང་ཐོག་ཡར་འགོས་མར་འབབ་བྱེད་མི་དགོས་པར་ས་
གནས་ལྷིང་འཇགས་ཤིག་ནས་བསྡད་དེ་དཔེ་ཆ་སྐྱིད་པོ་ཞིག་ལྟ་ཐུབ་སོང་། ཁོ་
ད་དུང་འབར་ཞུན་སྒམ་ཆུང་ནང་ཉལ་ནས་དཔེ་ཆ་ལྟ་བ་དང་། དགེ་རྒན་
ཆེན་མོ་གཉིད་ནས་ཅང་མ་འགོར་བར་སྔུར་བ་འཐེན་པ་དང་ལྭ་སྒམ་ཐོག་ན་
ཡོད་པའི་ཕུག་རོན་གྱིས་ཀཱ་ཀཱ་ཞེས་གྲགས་པ་འདི་ནི་ཅི་འདྲའི་མཁའ་དབུགས་
ཡག་པོ་ཞིག་རེད། མ་ཁེ་ཞུས་རང་ཉིད་ལྟ་རྒྱུར་དགའ་བའི་དཔེ་ཆ《ངའི་མཐེ་
ཆེན་ལས་ལྡིང་བ》དང་། 《ཨར་སུ་ཆེ་ཨུའི་ཡུལ་སྐོར་ཟིན་བྲིས》 《མི་ཆུང་གི་
ཟིན་བྲིས》 ལྷག་པར་དུ《ཀུའེ་ལེ་ཧྥེ་ཡུལ་སྐོར་ཟིན་བྲིས》བཅས་ལ་ལྟ་བཞིན་
ཡོད།
མཚམས་ལན་རེར། དགེ་རྒན་ཆེན་པོ་གཉིད་སད་ལ་མ་སད་ཀྱིས་སྐྱག་
ཕྲུག་གློག་སུམས་ཤིག”ཟེར་བ་ན། མ་ཁེ་ཞུས་ངག་འཇམ་པོས་“ཅུང་ཙམ་སྒུག་
རོགས”ཞེས་ལན་འདེབས།
མཚམས་ལན་རེར། “ཅུང་ཙམ”ཟེར་ཡང་དུས་ཚོད་ཕྱེད་ཙམ་འགོར་སྲིད།
ཡིན་ནའང་རྗེས་སུ་གློག་གཟིམ་སྟེ་གཉིད་ནས་རྨི་ལམ་དེ་ཡང་ཀུའེ་ལེ་ཧྥེ་མིའུ་
ཐུང་རྒྱལ་ཁབ་ཏུ་ཡོད་པ་དང་ཡུལ་དེའི་མི་རྣམས་ཀྱིས་ཁོ་ལ་མི་ཆེན་ཞིག་ལ་
ལྟ་བ་དང་འདྲ།
མི་ཆེན་དེ་ནི་གཞན་མ་ཡིན་པར་མ་ཁེ་ཞུ་ཕེ་ཞེར་ཧྲི་ཐེ་ཡེན་ཡིན་ནོ། །
བྱིས་པ་ལོ་ཐི་གཉིས།
ཁེ་སི་ཐེ་ནས་བརྩམས།སྒྲོལ་དཀར་འཚོས་བསྒྱུར།
གཤམ་ནས་བརྗོད་རྒྱུའི་གཏམ་རྒྱུད་འདི་ནི་དངོས་གནས་ཡ་མཚར་བ་
ཞིག་ཡིན་ཏེ། མ་གཞི་ངོ་མི་ཤེས་པའི་བུ་མོ་ཆུང་ཆུང་ལོ་ཡེ་སི་དང་ལོ་ཐི་གཉིས།
གཅིག་ནི་མཱོ་ཉེའུ་ཧེ་ནས་ཡོང་བ་དང་། གཅིག་ནི་བེའུ་ཡེ་ན་ནས་ཡོང་བ་ཡིན།
མོ་གཉིས་ནི་དབྱར་གནང་གི་བྱིས་པའི་སྤྲོ་གླིང་ནས་སྟེས་དབང་གིས་ངོ་འཕྲད་
པ་ཡིན། ཡ་མཚར་བ་ཞིག་ལ་མོ་གཉིས་གའི་སྐྱེས་གཟུགས་འདྲ་ཞིང་སྐྱེས་པའི་
ལོ་དང་།ཟླ།ཉི་མ།སྐྱེས་ཡུལ་སོགས་ཀྱང་གཅིག་པ་ཡིན།ཁྱོད་ཀྱིས་ཤོད་དང་ཡ་
མཚར་བ་རེད་དམ།
ངོ་མས་བཤད་ན། འདི་དག་ཚང་མ་ཡ་མཚར་མི་དགོས་ཏེ། མ་གཞིར་བུ་
མོ་ཆུང་ཆུང་འདི་གཉིས་ནི་མཚེ་མ་ཞིག་ཡིན་ལ་ཁོ་ཚོའི་ཕ་མ་གཉིས་བཟའ་
འཐོར་བྱུང་རྗེས་ད་གཟོད་མོ་གཉིས་ཁ་འཐོར་བ་ཡིན།
རྗེས་སུ། གསང་བ་འདི་མོ་གཉིས་ཀྱིས་བརྟོལ་ཟིན་ལ། མོ་གཉིས་ཀྱི་སྐོམ་
པའི་ཆུ་འདོད་ལྟར་གྱི་རེ་བ་ནི་ད་ནས་བཟུང་གཏན་ནས་ཁ་མི་འབྲལ་བ་དང་།
ཕ་མ་ལྷན་འཛོམས་བྱུང་ནས་བདེ་སྐྱིད་ཀྱི་འཚོ་བ་རོལ་རྒྱུ་དེ་ཡིན།
རང་རང་གི་བདེ་སྐྱིད་དེའི་ཆེད་དུ་ལྕམ་སྲིང་གཉིས་ཀྱིས་ཉེན་ཁ་ཆེ་བའི་
འཆར་གཞི་ཞིག་འཐེན།
རེད།ད་ལྟ་ང་ཚོས་འདི་ནས་བཤད་འགོ་བརྩམས།
གུང་གསེང་གི་དུས་ཚོད་མི་འགྱང་བར་མཇུག་རྫོགས་ལ་ཉེ། ཆ་སྒམ་ནང་
གི་ལྟེབ་ཡོད་པའི་བརྗེ་གསོར་གྱི་ལྭ་བ་ཇེ་ཉུང་དུ་འགྲོ་བཞིན་པར་བལྟས་
ན་བྱིས་པའི་སྤྲོ་གླིང་དང་ཁ་འབྲལ་བའི་ཉི་མ་ནི་ཐག་ཇེ་ཉེ་དང་ཇེ་ཉེ་རེད།
གཏན་ནས་ཁ་བྲལ་མི་འདོད་པའི་སེམས་ཁམས་དང༌། མྱུར་མོར་ཁྱིམ་དུ་ལོག་
ནས་ལྷན་འཛོམས་འབྱུང་རྒྱུའི་སྤྲོ་དགའི་སེམས་ཁམས་ནི་དུས་མཉམ་ངང་
རབ་དུ་འཕེལ། མོ་ཐེ་ཞོའུ་སུ་ལྕམ་མོས་གྱེས་ཁའི་དགོང་ཚོགས་ཞིག་ཚོགས་
པར་གྲ་སྒྲིག་བྱེད་བཞིན་ཡོད། བུ་མོ་ཆུང་ཆུང་ཞིག་ཀྱང་ཡོད་ལ་མོའི་ཨ་ཕ་ནི་
ཚོང་པ་ཞིག་ཡིན། ཁོས་དགོང་ཚོགས་འདི་ལ་ལྒང་ཞུ་གཅིག་དང་ཚོན་ལྡན་
ཤོག་རས་སྣ་ཚོགས་ཁྱེར་ཡོང་ཡོད། བལྟས་ཡོང་ན་མཛུབ་སྟོན་པ་དང་བྱིས་པ་༠
ཚོས་ཡང་ཉི་ཁྱམས་དང་ཁྱམས་ར་ལ་གཙང་སྦྲ་ཡག་པོ་ཞིག་ངེས་པར་དུ་བྱེད་
དགོས་འདུག
ཁོ་ཚོས་ཇ་ཁང་ནང་ན་བཞག་པའི་སྐས་དེ་དྲུད་ནས་སྔོང་པོ་སོ་སོའི་བར་
ལ་ཚོན་ལྡན་སྣ་ལྔའི་ལྒང་ཞུ་དང་ཡལ་ག་སོ་སོའི་བར་ལ་ཚོན་ལྡན་ཤོག་རས་
བཀལ།
ཅོག་ཙེ་རིང་པོ་ཞིག་གི་སྟེང་ལ་རྒྱན་ལེན་སའི་སྒམ་ཆུང་ཞིག་བཞག་ཡོད་
ལ། བྱིས་པ་འགའི་ཤོག་བྱང་ཆུང་ཆུང་སྟེང་ལ་རྒྱན་འཕེན་ཨང་གྲངས་བྲིས་པ་
དང་ཨང་དང་པོའི་བྱ་དགའ་ནི་འདྲེད་ལྷམ་ཆ་གཅིག་རེད།
བོ་ལི་ཁི་སྲས་མོས་“་ཝེ། སྐྲ་སི་ལུ་ཅན་དང་སྐྲ་ལོ་ཅན་གཉིས་གང་ལ་བུད་
ཐལ། ”ཞེས་སྐད་བརྒྱབ་བྱུང་།
ཉེ་ཆར། མི་རྣམས་ཀྱིས་ལོ་ཡེ་སི་དང་ལོ་ཐི་གཉིས་ལ་མིང་འདི་ལྟར་འབོད་
བཞིན་ཡོད།
“ཨོ། ཁྱོད་ཀྱིས་མོ་གཉིས་ཀར་བཤད་པ་ཡིན་ནམ།”ཞེས་མོ་ཉི་ཁ་ཡིས་མི་
འཐད་པའི་རྣམ་པས“མ་གཞིར་མོ་གཉིས་ཀ་ཡང་རྩྭ་ཐང་ག་གེ་མོ་ཞིག་ན་ཁ་
འབྲལ་བར་སྐྲག་སྟེ་ལག་གདང་སྦྲེལ་ནས་བསྡད་ཡོད་པ་ཁོ་ཐག་རེད”ཅེས་
བཤད།
དོན་དངོས་སུ། མཚེ་མ་ལྕམ་སྲིང་འདི་གཉིས་རྩྭ་ཐང་དུ་བསྡད་མེད་དེ་
ནགས་ཚལ་དོ་དམ་བྱེད་སའི་ལྡུམ་ར་ན་བསྡད་ཡོད།ལག་གདང་དཔུང་གཤིབ་
ཡང་བྱས་མེད་དེ་རང་རང་གི་མདུན་ལ་འབྲི་དེབ་ཆུང་ཆུང་རེ་བཞག་པ་དང་
ལག་ལ་སྨྱུ་གུ་རེ་བཟུང་ནས་བསྡད་ཡོད།
སྐབས་འདིར་ལོ་ཐི་ཡིས་བཤད་པའི་སྐད་ཆ་ལོ་ཡེ་སིས་ཟིན་བྲིས་སུ་
འདེབས་བཞིན་ཡོད།
“ཨ་མ་ཆེས་ཟ་བར་དགའ་བ་ནི་སྐམ་ཐུག་ཡིན་ལ། སྐམ་ཤ་དེ་ཁྱོད་རང་
མད་ཚི་ཀི་ཧོ་པོར་འར་ལ་སོང་དང་དེ་ན་ཉོ་རྒྱུ་ཡོད། རྒྱ་མ་ཕྱེད་ཀ་མ་གཏོགས་
མི་དགོས་ལ་ཡིན་ཡང་བཀྲུས་ནས་གཙང་མ་བྱས་ཡོད་པ་དེ་ཡིན་དགོས།”
ལོ་ཡེ་སིས་མགོ་བོ་བཀྱགས་ནས་“་མད་ཚི་ཀི་ཧོ་པོར་འར་མ་ཁི་སི་འེ་མ་
ནོ་འར་སྲང་ཆེན་འོ་རིན་བང་ཙི་སྲང་མདོ”ཞེས་བསམ་ཡང་མི་བསམ་པར་
དབུགས་ཐེངས་གཅིག་གིས་བཤད་ཟིན་པ་ལ། ལོ་ཐི་ཡིད་ཚིམ་པའི་ངང་མགོ་
ལྕོག་ལྡེམ་ལྡེམ་བྱས། “ཟས་ཐོ་འབྲི་དེབ་དེ་ཇ་ཁང་གི་ཆ་སྒམ་འོག་མའི་གཡས་
ཕྱོགས་སུ་ཡོད་ལ་འབྲི་དེབ་དེའི་སྟེང་ལ་ངས་ལས་ཤེས་པའི་ཚལ་ཐོ་ཚང་མ་
བཀོད་ཡོད།” ལོ་ཡེ་སིས་་ཚལ་ཐོ་འབྲི་དེབ་ཇ་ཁང་གི་ཆ་སྒམ་འོག་མའི་
གཡས་ཕྱོགས་སུ…………”ཞེས་ཡིད་ལ་འཛིན་བཞིན་དུ་ལག་པ་ཡར་བཀྱགས་
ཏེ“ཟ་མ་ལས་རྒྱུར་ང་རང་ཧ་ཅང་སྐྲག ཡིན་ནའང་ཐོག་མའི་ཉིན་འགར་
ལེགས་འགྲུབ་མ་བྱུང་ན་ངས་དབྱར་གནང་གི་སྐབས་སུ་བརྗེད་སོང་ཞེས་ལབ་
ན་ཆོག ཁྱོད་ཀྱིས་ཤོད་དང་དེ་ལྟར་བཤད་ན་འགྲིག་གམ།”
ལོ་ཐི་ཐེ་ཚོམ་ངང་མགོ་བོ་གཡུག་བཞིན་འདུགལོ་ཐི་ཡིས་་གལ་ཏེ་ད་རུང་
བྱ་བ་གཞན་པ་ལེགས་འགྲུབ་མ་བྱུང་ན་ཁྱོད་ཀྱིས་མྱུར་དུ་ང་ལ་འཕྲིན་བསྐུར་
དང་། ང་རང་ནམ་རྒྱུན་སྦྲག་ཁང་དུ་འཕྲིན་ཡོང་ཡོད་མེད་བལྟ་རུ་འགྲོ”ཞེས་
བཤད་པ་ན། “ང་ཡང་ཉིན་རྒྱུན་སྦྲག་ཁང་དུ་སོང་ནས་དྲིས་ན་ཆོག ཁྱོད་
ཀྱིས་རྒྱུན་དུ་ང་ལ་འཕྲིན་བསྐུར་བ་དང་། དེ་མིན་ད་རུང་ཟ་ཁང་དེའི་ནང་
ནས་རྒྱགས་ཚད་ཅིག་ཟོས་དང་། ངས་ཟོས་ཏེ་ཞིམ་པོ་འདུག་ན་ཨ་ཕ་ཡང་དེ་
ལ་ལྷག་པར་དགའ།”ཞེས་ལོ་ཡེ་སིས་དེ་དང་མཐུན་པའི་ལན་བཏབ། ལོ་ཡེ་
སིས་“ཁྱོད་ངོ་མ་བླུན་པོ་ཞིག་རེད། ནང་སྙིང་བཏུམ་པའི་སྒོ་ང་འདི་ཁྱོད་རང་
གི་ཆེས་དགའ་བའི་ཟས་ཤིག་ཏུ་རྩིས་འདུག”ཅེས་བཤད་པ་ན། ལོ་ཐི་ཡིས་ཨུ་
ཐུག་པའི་ངང་ནས་་ཡིན་ཡང་ཐབས་གཞན་ཞིག་དངོས་གནས་མི་འདུག ཡང་
ཅིག་བཤད་ན་ང་ཆེས་ཟ་བར་དགའ་བ་ནི་སྐམ་ཤ་སྲེག་མ་ཡིན”ཞེས་ཟེར།
གལ་ཏེ་ཁྱོད་ཀྱིས་ཉིན་དང་པོར་སྒོ་ང་གསུམ་ཟ་བ་དང་། ཡང་ན་བཞི་ཟ་
བ།ལྷག་པར་ལྔ་ཟ་ཐུབ་ན་རྗེས་ཕྱོགས་ཁྱོད་སྒོ་ངའི་ཡི་ག་འགགས་ཏེ་ཚེ་འདི་
ལའང་ཟས་འདི་ཟ་མི་འདོད་པར་གྱུར་འགྲོ། “ཆོག་གི”ནུ་མོས་དེ་ལྟར་ལན་
བཏབ། གལ་ཏེ་འདི་ལྟར་བསམ་ན་མོའི་ཕོ་བ་མ་གཞིར་སྒོ་ང་འདི་ལྔ་པོས་
བཀྲུགས་ཟིན། འདི་ཟ་བར་མོ་གཏན་ནས་མི་དགའ།
མོ་གཉིས་ཀྱིས་མུ་མཐུད་དུ་རང་རང་གི་འབྲི་དེབ་ཆུང་ཆུང་དེའི་སྟེང་
ལ་ནན་ཏན་གྱིས་ཕན་ཚུན་གྱི་སློབ་གྲོགས་ཚོའི་མིང་དང་། འཛིན་གྲྭའི་ནང་
གི་སྡོད་སའི་ཨང་རིམ། དགེ་རྒན་གྱི་གོམས་གཤིས། ལྷག་པར་སློབ་གྲྭའི་ལམ་
ཕྱོགས་སོགས་ཞིབ་མོར་ཟིན་བྲིས་སུ་འདེབས་བཞིན་ཡོད། ལོ་ཡེ་སིས་“ཁྱོད་ཀྱི་
སློབ་གྲྭའི་ལམ་ཐག་ང་དང་བསྡུར་ན་སྟབས་བདེ་རེད། ཁྱོད་ཀྱིས་ད་རུང་ལོ་
ཏི་ལ་མོ་རང་ཉིན་དང་པོར་སློབ་གྲྭར་འགྲོ་སྐབས་ཁྱོད་ལེན་དུ་ཡོང་དུ་བཅུག
དུས་རྒྱུན་མོས་སྐབས་འགར་དེ་ལྟར་བྱེད་ཀྱིན་ཡོད། དེ་ལྟར་བྱས་ན་ཁྱོད་མོ་
དང་མཉམ་དུ་བློ་བདེ་བག་ཕེབས་ངང་སྲང་ཆེན་གྱི་ལམ་མདོ་དག་དང་བརྒྱུད་
ནས་སོང་ཆོག ལྷག་པར་དུ་ལམ་གྱི་བརྒྱུད་ཕྱོགས་སོགས་ཡིད་ལ་འཛིན་བདེ་
བར་འགྲོ་སྲིད”ཅེས་བཤད། ལོ་ཐི་ཡིས་མགོ་གཡུག་བཞིན་གློ་བུར་དུ་སྐྲག་སྣང་
གིས་སྐད་བརྒྱབ་བྱུང་། “ངས་ད་དུང་འདི་བཤད་རྒྱུ་བརྗེད་སོང་། ནམ་རྒྱུན་
ཨ་མས་ཁྱོད་མལ་སར་ཁྲིད་ནས་མ་གཉིད་པའི་སྔོན་ལ་ཨ་མ་ལ་མཚན་བདེ་
ལེགས་ཟེར་རྒྱུ་དང་འོ་ཞིག་བྱེད་རྒྱུ་མ་བརྗེད”ཅེས་གདམས། ལོ་ཡེ་སིས་མིག་
གིས་མདུན་དུ་ལྟ་བཞིན“འདི་ཟིན་བྲིས་སུ་འདེབས་མི་དགོས་ངས་གཏན་ནས་
བརྗེད་མི་སྲིད”ཅེས་ཟེར། བཤད་ནས་འདི་ལ་ཐོན་སྐབས་ངས་ཁྱོད་ཚོ་ལ་དྲི་བ་
ཞིག་འདྲི་འདོད་དེ། ཁྱོད་ཚོས་འདིའི་ནང་གི་གསང་བ་ཞིག་ཤེས་སོང་ངམ།
ཨོ།རེད།མཚེ་མ་ལྕམ་སྲིང་འདི་གཉིས་ཀྱིས་ཕ་མ་ལ་ཡང་བཤད་མི་འདོད་
པར་བལྟས་ན་མ་གཞིར་མོ་གཉིས་ཀྱིས་ཁྱིམ་ནས་བྱ་བ་ཅི་བྱུང་ཤེས་ཡོད་པ་
འདྲ། མོ་གཉིས་ཀྱིས་བཙན་ཤེད་ཀྱིས་ཕ་མ་ལ་ཐག་གཅོད་བྱེད་དུ་འཇུག་མི་
འདོད། རྒྱུ་མཚན་ནི་རང་ལ་འདི་ལྟར་བྱེད་པའི་དབང་མེད་པ་དང་། གལ་ཏེ་
འདི་ལྟར་བྱས་ན་ཕ་མས་ཐག་གཅོད་དེས་མྱུར་དུ་ལྕམ་སྲིང་གཉིས་ཀྱི་བདེ་
སྐྱིད་དེ་རྟག་ཏུ་འཕྲོག་འགྲོ་བར་སེམས་ཁྲེལ་བྱེད་བཞིན་ཡོད། ཡིན་ཡང་མོ་
གཉིས་ཀྱིས་དེ་ལས་མི་འདོད་པ་ནི་རང་རང་ཡོང་སའི་གནས་ལ་ལོག་དགོས་
པ་དེ་ཡིན་ཏེ། སྔར་བཞིན་ཕ་མས་འདྲི་ཡང་མི་འདྲི་བར་རང་འདོད་ཀྱིས་གོ་
སྒྲིག་བྱེད་པའི་འཇིག་རྟེན་ཕྱེད་ཀ་དེའི་ནང་ནས་གནས་ཚུལ་ཅི་ཡང་མ་བྱུང་
བ་དང་འདྲ་བར་འཚོ་བ་རོལ་དགོས། འདི་ལྟར་བྱས་ན་ག་ལ་འགྲིག མོ་གཉིས་
ཀྱིས་ད་ལྟ་ཐབས་ཤིག་འཐེན་བཞིན་ཡོད། ཕ་མ་རིག་འདོད་པའི་འདུན་པ་
དྲག་པོ་དེའི་ཆེད་དུ་ཅི་ལའང་མི་འཛེམས་པར་འབད་པ་བྱེད་པའི་སྤྲོ་དགའི་
སེམས་པ་ཡིས་སྐུལ་འདེད་འོག བུ་མོ་ཆུང་ཆུང་འདི་གཉིས་ཀྱིས་སྟོང་སེམས་
ཆེན་པོའི་ངང་འདི་འདྲའི་འཆར་གཞི་ཞིག་འཐེན་བྱུང་།
མོ་གཉིས་ཀྱིས་ཕན་ཚུན་གྱི་ལྭ་བ་བརྗེས་ནས་གྱོན་པར་མ་ཟད་སྐྲ་ཚུགས་
ཡང་བརྗེས་ནས་བསླས་ཡོད། ལོ་ཡི་སིས་རལ་བ་ཆུང་ཆུང་དེ་གྲ་དག་ཞིག་
བསླས་ནས་ཧུར་བརྩོན་གྱིས་སྙིང་རྗེ་ལོ་ཐི་ཡི་རྣམ་པ་ཞིག་དོད་ནས་ཨ་མའི་༠
གམ་དུ་ལོག་ལ། འོན་ཀྱང་ཨ་མ་འདི་མོས་ད་བར་དུ་འདྲ་པར་ངོས་ནས་མ་
གཏོགས་རིག་མྱོང་མེད། ལོ་ཐིས་རལ་བ་འཇིལ་ལི་བཏང་ནས་པྲ་ཚགས་སྤྲོ་
དགའི་རྣམ་པ་ཞིག་ཡོང་ཨེ་ཐུབ་ཀྱིས་བེ་ཡེ་ན་རུ་ཨ་ཕ་ལ་མཇལ་དུ་ཕྱིན། མི་
འགྱངས་པར་འགོ་རྩོམ་རྒྱུའི་ཉེན་ཁ་དེའི་ཆེད་དུ་གྲ་སྒྲིག་བྱས་པའི་ལས་ཚང་
མ་ཧ་ཅང་ནན་མོ་ཡིན་འདུག འབྲི་དེབ་ཆུང་ཆུང་དེའི་སྟེང་ལ་ཚགས་དམ་
པོའི་མཉམ་འཇོག་བྱེད་དགོས་པའི་ཡིག་འབྲི་མང་པོ་ཞིག་བྲིས་ཡོད། ད་རུང་
མོ་གཉིས་ཀྱི་ཁ་ཆད་བྱས་པ་ཡིན་ན། གལ་ཏེ་ཛ་དྲག་ཆེ་བའི་དོན་དག་དང་
ཡང་ན་ཚོད་དཔག་བྱེད་མ་ཐུབ་པའི་དོན་དག་འདྲ་བྱུང་ན་ཕན་ཚུན་གྱིས་
སྦྲགས་ཁང་དུ་འཕྲིན་བསྐུར་དགོས། གལ་སྲིད་མོ་གཉིས་ཀྱི་འབད་བརྩོན་འོག་
ནས་ཕ་མ་གཉིས་ཁ་འཐོར་བའི་རྒྱུ་རྐྱེན་ཤེས་སོང་ན། རྗེས་ཕྱོགས་ཕ་མ་དང་
མཉམ་འཛོམས་ཀྱིས་བདེ་སྐྱིད་ཀྱི་འཚོ་བ་རོལ་ཆོག
ཕྱིར་ལོག་པའི་སྔོན་ལ། ལོ་ཐི་ཡིས་སྐྲ་སི་ལུ་ཅན་གྱི་པྲ་ཚགས་ལོ་ཡི་སིའི་
རྣམ་པ་མངོན་པ་དང་། ལོ་ཡི་སིས་རལ་བ་ཆུང་ཆུང་ཞིག་སླས་ནས་བབ་
ཆགས་སྙིང་རྗེ་བའི་ལོ་ཐིའི་རྣམ་པ་མངོན་ནས་གྱེས་བྲལ་ཚོགས་འདུའི་སྟེང་
ནས“ཆས་སྤྲས་སྔོན་སྦྱོང་”ཞིག་བྱས་པ་སུས་ཀྱང་ཚོར་མ་བྱུང་། ལྒང་ཞུ་དེ་
དབྱར་གྱི་སྡོང་གསེབ་ན་འོད་ལམ་ལམ་དུ་འཚེར་བ་དང་།ཁ་དོག་སྣ་ལྔའི་ཤོག་
རས་དེ་དག་ས་སྲོས་ཀྱི་རླུང་བུའི་ཁྲོད་ན་དལ་ལྷོད་ལྷོད་དུ་གཡུག་བཞིན་ཡོད།
ལྕམ་སྲིང་གཉིས་རང་རང་གི་འཁྲབ་སྟོན་ལ་དུངས་པ་ཡོད་པས་མཇུག་མཐར་
མལ་ས་ཡང་བརྗེ་རེས་བྱས་ཏེ་མལ་དུ་ལོག ཉིན་གཉིས་པའི་ཞོགས་པར།
མཚེའུ་འགྲམ་གྱི་མཚེའུའི་རི་གྲོང་གི་ཨེ་ཀི་སི་རླུང་འཁོར་ས་ཚུགས་སུ་ཕྱོགས་
གཉིས་ནས་ཡོང་བའི་མེ་འཁོར་གཉིས་འབབ་ཚུགས་སུ་སོང་། བུ་མོ་ཆུང་ཆུང་
འགའ་ཡང་ཀུ་ཅོ་སྒྲོག་བཞིན་མེ་འཁོར་ལ་བུད། ལོ་ཐི་ཡིས་ལུས་པོ་སྒེའུ་ཁུང་
གི་ཕྱི་ལ་བསྲིངས་ནས་ཡུན་རིང་བསྡད། ལོ་ཡི་སིས་མེ་འཁོར་གཞན་ཞིག་གི་
སྒེའུ་ཁུང་ནས་མོ་ལ་ལག་བརྡ་བྱས་པ་དང༌། སྤོབས་པ་ཡོད་པས་ངང་ཕན་ཚུན་
ལ་འཛུམ་སྟོན་བཞིན་འདུག མོ་གཉིས་ཀྱི་བྲེལ་འཚུབ་ཀྱི་རྣམ་པ་ནི་དཔེར་
ན་འཁྲབ་སྟོན་པ་ཐོག་དང་པོ་གར་སྟེགས་དུ་བུད་པ་དང་འདྲ་བར་ཇེ་འཚུབ་
ནས་ཇེ་འཚུབ་རེད། སྐབས་འདིར། འབབ་ཚུགས་འགོ་འཛིན་པས་བརྡ་རྟགས་
དར་ཆ་ཡར་བཀྱགས་བྱུང་། མེ་འཁོར་གཉིས་ཡང་མཉམ་དུ་འགུལ་སྐྱོད་བྱས་
པ་དང་། བྱིས་པ་ཚོས་ཀྱང་ལག་གཡུག་བྱེད་བཞིན་ཡོད། ལོ་ཐི་ཡིས་ལོ་ཡི་སིའི་
ཚབ་བྱས་ཏེ་བེ་ཡེ་ན་རུ་བུད་སོང་ལ་ལོ་ཡི་སིས་ལོ་ཐིའི་ཚབ་བྱེད་དེ་མོ་ཉི་ཧེ་
ལ་བུད་སོང་།
མཇུག་མཐར་མོ་གཉིས་ཀྱི་དམིགས་ཡུལ་འགྲུབ་མི་འགྲུབ་ཁྱོད་ཚོས《བྱིས་
པ་ཆུང་ཆུང་ལོ་ཐི་གཉིས》ཞེས་པའི་དཔེ་ཆ་ལ་ལྟོས་དང་། ངས་འདི་ནས་མི་
བཤད།

ནོར་བུ་བཙལ་བའི་ཟིན་ཐོ། (སྟོད་ཆ།)

ཡ་ནོ་ཧྲིས་བརྩམས། སྒྲོལ་དཀར་འཚོས་བསྒྱུར།
དོམ་ཕྲུག་གིས་ཉིན་གང་པོར་གཙང་འགྲམ་ནས་ཉ་བཟུང་ཡང་ཉ་མོ་
གཅིག་ཀྱང་མ་ཟིན། སྤྱིར་ཡིན་ན། དོམ་ཕྲུག་གིས་རོ་བཅུད་ལྡན་པའི་ཉ་ཞིག་
བཟུང་སྟེ་རང་གི་གྲོགས་པོ་སྟག་ཕྲུག་ལ་ཟ་རུ་འཇུག་འདོད་མོད། ད་ནི་དོམ་
ཕྲུག་གིས་ཚོད་མའི་མེ་ཏོག་འགའ་དང༌། ཞོག་ཁོག་འགའ་སློག་ནས་བཙོས་ཏེ་
སྟག་ཕྲུག་ལ་བཟའ་རུ་འཇུག་པ་མ་གཏོགས་ཐབས་གཞན་མེད།
“ཀྭ་ཡེ་གྲོགས་པོ། ཁྱོད་ཀྱིས་འཇིག་རྟེན་སྟེང་གི་ཆེས་བདེ་སྐྱིད་ལྡན་པ་ནི་
གང་ཡིན་པ་ཨེ་ཤེས།”
“ཅི་ཞིག་རེད། ཁྱོད་ཀྱིས་ང་ལ་ཤོད་དང་”ཞེས་སྟག་ཕྲུག་གློ་བུར་དུ་སྤྲོ་
སྣང་སྐྱེས་ཏེ་དྲིས
སྟག་ཕྲུག་གིས་“ངས་བལྟས་ན་འཇིག་རྟེན་སྟེང་གི་ཆེས་བདེ་སྐྱིད་ལྡན་པ་
ནི་སྒོར་མོ་ཡོད་པ་དེ་ཡིན་རྒྱུ་རེད།ཁྱོད་ཀྱིས་ལྟོས་དང་། སྒོར་མོ་ཡོད་ན་འཛིན་
མི་ཐུབ་པའི་ཉ་ཞིག་མེད་ལ། གལ་ཏེ་འཛིན་མ་ཐུབ་རུང་ཉོས་ཏེ་ཟོས་ན་ཆོག
ཨོ། ཉ། ཁ་ལ་ཟ་རྒྱུ་མ་བཤད། ཡིད་ལ་ཤར་བ་ཙམ་གྱིས་ཀྱང་དྲི་ཞིམ་སྣ་ལམ་དུ་
ཁྱབ་ཡོང་།”
ཡིད་ལ་དེ་ལྟར་དྲན་ན་ལོས་ཆོག་ཀྱང་། རོ་བཅུད་འཛོམས་པའི་ཉ་དེ་
འཛིན་རྒྱུ་ནི་ལས་སླ་མོ་ཞིག་ག་ལ་ཡིན།
“དེ་འདྲ་ཞིག་ཡིན་ན། ང་ཚོས་འཚོ་བ་ཅི་ལྟར་རོལ་དགོས།” སྟག་ཕྲུག་ན་
རེ།“ དེ་ན་སང་ཉིན་ང་ཚོས་མྱུར་དུ་འགྱིག་གྲུ་ཞིག་བཟོ་བར་བྱ།”
སྟག་ཕྲུག་གིས་་ང་ཚོ་ལ་སྒོར་མོ་མེད་པས་ཅི་ཞིག་བྱ།”ཞེས་བཤད་པ་ལ།
“སྒོར་མོ་མེད་ན་བཙལ་ན་མི་ཆོག་གམ།”དོམ་ཕྲུག་ཅུང་ཙམ་ངར་ལངས་
བཞིན་ཡོད་པ་འདྲ།
སྟག་ཕྲུག་གིས་ཀྱང་ཡིད་ཆེས་བརྟན་པོའི་ངང་་རེད་ཡ། སྒོར་མོ་ཕྱི་ནས་
བཙལ་ན་ཆོག འགྲོ། ང་ཚོ་མཉམ་དུ་ཕྱི་རུ་ནོར་བུ་འཚོལ་དུ་འགྲོ”ཞེས་བཤད།
ཉིན་གཉིས་པར་སྟག་ཕྲུག་གིས་ནགས་ཚལ་ནས་ཤྭ་མོ་འགའ་བཏུས་ཏེ་
ཚོང་རར་སོང་ནས་བཙོངས།
ཁོ་ཚོས་ཤྭ་མོ་བཙོངས་པའི་སྒོར་མོ་དེས་ལྕགས་འཇོར་ཞིག་དང་ཟོ་བ་
གཉིས་ཉོས། ཕྱི་ནས་ནོར་བུ་སློག་ན་ལག་ཆ་འདི་དག་ངེས་པར་དུ་དགོས་པ་ཁོ་
ཚོས་སྔ་མོ་ནས་ཤེས་འདུག
ཁོ་ཚོ་དངོས་ནས་ཁྱིམ་དང་ཁ་བྲལ་ཏེ་ནོར་བུ་ཡོད་སྙམ་པའི་གནས་ཤིག་
ནས་ནོར་བུ་སློག་འགོ་བརྩམས།
ཐེངས་དང་པོར་སློག་དུས་ས་རྐྱང་རྐྱང་རེད།
ཐེངས་གཉིས་པ་སློག་དུས་ཀྱང་སྔར་བཞིན་ས་རེད།
ཐེངས་གསུམ་པ། ཐེངས་བཞི་པ་མུ་མཐུད་དུ་སློག
རྨིད་གཅིག་ནས་བདུན་ཙམ་བརྐོས་ཀྱང་ནོར་བུ་བཅུག་པའི་སྒམ་ཆུང་
ཞིག་ད་དུང་ཡང་མ་རྙེད།
སློག་གིན་སློག་གིན། ཁོ་ཚོས་ས་སློག་པའི་སྒྲ་དེས་ཉིན་གུང་ངལ་གསོས་
པའི་ཙི་གུ་དག་གཉིད་ལས་དཀྲོགས་བྱུང༌།
ཙི་གུ་གཉིད་ལས་སད་ཅིང་ལག་ཏུ་བཟུང་བའི་འཁར་བ་ཡིས་ས་སྤུངས་
ལ་གཞུ་བཞིན་་གནམ་རྒན་མ་། ཁྱོད་ཚོས་ཅི་ཞིག་བྱེད་ཀྱིན་ཡོད། ས་འོག་ནས་
ས་སློག་གིན་ཡོད་དམ།ཝེ།·མི་ཨེ་ཡོད”ཅེས་སྐད་བརྒྱབ་བྱུང༌།
ཙི་གུ་དེ་ལོ་མང་པོར་ས་འོག་ན་བསྡད་ཡོད་པའི་རྐྱེན་གྱིས་མིག་ཤེད་ཧ་
ཅང་ཞན་པར་འདུག
“ཨོ། ཡིན། ཡིན། དགོངས་པ་མ་ཚོམས། བར་ཆད་བཟོས་སོང་།” སྟག་ཕྲུག་
ན་རེ། “དོམ་ཕྲུག་གིས་འོག་ཏུ་ས་སློག་བཞིན་ཡོད་ལ། ངས་ས་ཐོག་ནས་ལྟ་
བཞིན་ཡོད། ཁྱོད་ཀྱིས་ཤེས་སམ། ང་ཚོས་འཇིག་རྟེན་སྟེང་གི་ཆེས་བདེ་སྐྱིད་
སྟེར་ཐུབ་པའི་དངོས་པོ་དེ་འཚོལ་བཞིན་ཡོད།”ཅེས་བཤད།
“མ་གཞི་དེ་འདྲ་ཞིག་རེད་ཨང་། འཇིག་རྟེན་སྟེང་གི་ཆེས་བདེ་སྐྱིད་སྟེར་
ཐུབ་པའི་དངོས་པོ་དེ་འཚོལ་བ་ཡིན། ཨོ། ད་ངས་ཤེས་སོང་། དེ་ངོ་མ་གན་གི་
ཞབས་ན་ཡོད།” ཙི་གུས་མུ་མཐུད་དུ“ཆེས་བདེ་སྐྱིད་དང་ལྡན་པ་ནི་རྣ་དབང་
གི་ཚོར་ཤེས་བཟང་པོ་ཞིག་ཡོད་པ་དེ་མ་ཡིན་ནམ། ངའི་རྣ་ཚོར་ཤིན་ཏུ་གསལ།
རེད་ཡ། ཁྱོད་ཚོས་བྱིའུ་དག་གིས་གླུ་ཆུང་ལེན་བཞིན་པ་ཐོས་སམ། ཉོན་དང༌།
ཁོ་ཚོས་བླངས་པ་ཇི་འདྲའི་སྙན་འཇེབས་དང་ལྡན་པ་ཞིག་རེད་ཨང་།”
“ངས་བལྟས་ན་ཁྱོད་གོ་འཛོལ་བྱུང་འདུག་པ་འདྲ། ང་ཚོས་འཚོལ་བཞིན་
པ་ནི་གསེར་གྱིས་གང་བའི་སྒམ་ཆུང་ཞིག་ཡིན”ཞེས་སྟག་ཕྲུག་གིས་སྐད་
ཤུགས་ཆེན་པོས་ཙི་གུ་ལ་བཤད།
“ཨོ།དེ་འདྲ་ཞིག་ཡིན་ནམ།” ཙི་གུས་བཤད་རྒྱུར།“ཡིན་ཡང་དངོས་པོ་དེ་
ས་འོག་ན་མེད།ང་རང་ས་འདིའི་གནས་ཚུལ་ལ་ཆ་རྒྱུས་གསལ་པོ་ཡོད།གཙང་
བོའི་འདིའི་འགྲམ་རྒྱུད་ཀྱི་ས་འོག་ན་གསེར་གྱི་སྒམ་ཆུང་ཞིག་གཏན་ནས་
མེད།”
དོམ་ཕྲུག་དང་སྟག་ཕྲུག་གཉིས་ཀྱིས་ཙི་གུའི་གཏམ་ལ་ཡིད་ཆེས་བྱས་ཏེ།
གནས་འདི་ཀར་ནོར་བུ་བསློག་རྒྱུའི་བསམ་ཚུལ་རིང་དུ་དོར།
ཁོ་ཚོ་མུ་མཐུད་དུ་གྲུ་ལ་བསྡད་དེ་གཙང་བོའི་ཕ་རོལ་དུ་བསྐྱོད། བསྐྱོད་
ཀྱིན་བསྐྱོད་ཀྱིན། ཁོ་ཚོས་ཤེལ་དམ་ཆུང་ཆུང་ཞིག་ཆུས་ཁུར་ཡོང་བ་མཐོང་།
ཉ་ཞིག་གིས་ཁོ་ཚོ་ལ་“ཤེལ་དམ་ནང་ན་ཤོག་ལྷེ་གཅིག་ཡོད་ལ། ཤོག་ལྷེ་
སྟེང་དུ་རི་མོ་ཞིག་བྲིས་ཡོད། རི་མོའི་སྟེང་དུ་གླིང་ཕྲན་ཞིག་བྲིས་ཡོད། གླིང་
ཕྲན་འདིའི་སྟེང་ན་མཚོ་ཇག་གི་རྒྱུ་ནོར་སྦས་ཡོད་ཟེར།”
“མགྱོགས་པོར། ཁྱོད་ཚོས་ཤེལ་དམ་འདི་མགྱོགས་པོར་ཡར་ལོངས།” ཉ་
དེས་འདི་ལྟར་སྐུལ་མ་བཏང་།
ཡིན་ནའང་ཁོ་ཚོའི་འགུལ་བསྐྱོད་དལ་དྲགས་པས་ཤེལ་དམ་དེ་ཆུས་ཁུར་
ནས་ཐག་རིང་དུ་ཕྱིན་སོང་།
སྡུག་ཨང་། མིག་མདུན་ན་ལྷང་ངེར་གནས་པའི་ནོར་རྫས་དེ་འདི་ལྟར་
ཤོར་སོང་།
“འཆུགས་མི་སྲིད།” ཉ་མོས་“གོ་སྐབས་བཟང་པོ་ནི་ནམ་ཡིན་ཡང་འདི་
ལྟར་མིག་རྡེབ་དབང་ཙམ་གྱིས་ཤོར་འགྲོ་བ་རེད། སུས་ཁྱོད་ཚོ་ལ་ངའི་སྐད་
ཆར་སྣང་མེད་བྱས་ཟེར། ངོ་མ་གླེན་པ་རེད་ཡ།”ཞེས་བཤད།
ཉ་མོ་དེ་དང་གཞི་ནས་ཁ་བྲལ་ཞིང་ཁོ་ཚོའང་གཙང་བོའི་འགྲམ་དུ་ཐོན།
དོམ་ཕྲུག་དང་སྟག་ཕྲུག་གཉིས་ཀྱིས་མུ་མཐུད་དུ་ནོར་བུ་བསློག་རྒྱུའི་འགོ་
བརྩམ།
ལུས་ཀྱི་ཟུངས་ཤུགས་གྲོན་ཆུང་བྱེད་ཆེད་ཁོ་གཉིས་ཀྱིས་བརྗེ་རེས་བྱས་
ནས་སློག
ཐེངས་དང་པོར་སློག་དུས་ས་རྐྱང་རྐྱང་ཡིན་པ་བཤད་ག་ལ་དགོས།
ཐེངས་གཉིས་པར་སློག་དུས་ཀྱང་ས་རེད།
ཐེངས་གསུམ་པ། ཐེངས་བཞི་བ། ཐེངས་ལྔ་བ་སློག་དུས་དོར་མ་སྔོན་པོ་
གྱོན་པའི་སེང་གེ་ཞིག་ཐོན་བྱུང་།
སེང་གེས་་ཝེ། གསར་བུ། ཁྱོད་ཚོས་ཅི་ཞིག་བྱེད་བཞིན་ཡོད།”ཅེས་དྲིས་པ་
ན།
“ཨོ།ང་ཚོས་ནོར་བུ་སློག་གིན་ཡོད།”
སྟག་ཕྲུག་གིས་“ཁྱོད་ཀྱིས་འཇིག་རྟེན་འདིར་ཆེས་བདེ་སྐྱིད་སྟེར་ཐུབ་བའི་
དངོས་པོ་དེ་གང་ཡིན་པ་ཨེ་ཤེས།”ཞེས་བཤད།
“ཁྱོད་ཀྱིས་འཇིག་རྟེན་འདིར་ཆེས་བདེ་སྐྱིད་སྟེར་ཐུབ་བའི་དངོས་པོ་དེ་
ཟེར་བ་ཡིན་ནམ། ཨོ། ང་རང་ཁྱོད་ཚོ་དང་བསྡུར་ན་ལོ་ན་རྒན་པས་དེ་ངས་
ལོས་ཤེས”ཞེས་སྟག་ཕྲུག་གིས་བཤད་རྒྱུར། “དེ་ནི་སྟོབས་ཤུགས་དང་སྤོབས་པ་
མ་ཡིན་ནམ། ཡིད་མི་ཆེས་ན་ངས་ད་ལྟ་ཁྱོད་ཚོ་ལ་ཟིལ་ཤུགས་དེ་ག་འདྲ་ཞིག་
ཡིན་པ་ངོམ་ན་ཆོག”ཅེས་ཟེར།
བཤད་མ་ཐག་སེང་གེ་ཡིས་ངར་ཤུགས་ཡོད་དགུས་ང་རོ་ཆེན་པོ་ཞིག་
བསྒྲགས་བྱུང༌།
ཁོའི་ངར་སྒྲ་དེ་ནི་ངོ་མ་འཇིགས་སུ་རུང་བ་ཞིག་རེད། མཁའ་རླུང་གིས་
བསྡུས་པའི་སྡོང་ལོ་དག་འདར་འགུལ་བྱས་ནས་མཚམས་མི་འཇོག་ལ་དུས་
ཚོད་གསུམ་ཙམ་ལ་སྒྲ་དེ་གྲགས་འདུག་པའི་ཉམས་སྣང་ཞིག་སྟེར།
“ཨོ། བལྟས་ཡོང་ན་ཁྱོད་ཀྱིས་ཀྱང་ཧ་གོ་མི་འདུག ང་ཚོས་འཚོལ་བཞིན་
པ་ནི་གསེར་གྱིས་གང་བའི་སྒམ་ཆུང་ཞིག་ཡིན་པ་ལས་ངར་ཤུགས་དང་སྤོབས་
པ་མིན།”ཞེས་དོམ་ཕྲུག་གིས་སྐད་གསང་མཐོན་པས་བཤད།
“ཨོ། དེ་འདྲ་ཞིག་ཡིན་ན་བཟོད་གསོལ་གནང་རོགས”ཞེས་སྟག་ཕྲུག་གིས་
བཤད་རྒྱུར།“ཡིན་ཡང་འདི་ན་སྒམ་ཆུང་དེ་འདྲ་ཞིག་མེད། ནགས་ཚལ་འདིའི་
ནང་གི་དངོས་པོ་ཐམས་ཅད་ང་ལ་གསལ་ཆ་ཡོད་པས། འདི་ན་ཁྱོད་ཚོས་
འཚོལ་པའི་དངོས་པོ་དེ་འདྲ་ཞིག་གཏན་ནས་མེད་ཅེས་བཤད་ཆོག” དོམ་
ཕྲུག་དང་སྟག་ཕྲུག་གཉིས་ནི་སེང་གེས་བཤད་པ་ལ་ཡིད་ཆེས་ཏེ་ས་སློག་རྒྱུ་
མཚམས་བཞག
ཁོ་ཚོས་ས་སློག་བྱེད་ཀྱི་ལག་ཆ་བཟུང་སྟེ་ནགས་ཚལ་བརྒལ་ཞིང་། མུ་
མཐུད་དུ་མདུན་བསྐྱོད་བྱས།
ཁོ་ཚོ་ཕལ་ཆེར་ཆུ་ཚོད་ལྔ་ལྷག་ལ་སོང་ཞིང་ཕ་ཡུལ་དང་རྒྱང་ཐག་ཇེ་རིང་
ནས་ཇེ་རིང་དུ་སོང་བས། སེམས་ལའང་སྐྲག་སྣང་ཞིག་ངང་གིས་སྐྱེས་བྱུང་།
སྟག་ཕྲུག་གིས་“ ཨོ། དོམ་ཕྲུག་ཁྱོད་ཀྱིས་ཉ་འཛིན་དབྱུག་པ་འཛིན་རྒྱུ་
བརྗེད་མེད་དམ”ཞེས་དྲིས་པ་ལ།
“བརྗེད་མེད། ”དོམ་ཕྲུག་གིས་ང་གང་དུ་སོང་ཡང་ཉ་འཛིན་དབྱུག་པ་
འཛིན་རྒྱུ་དེ་ནམ་ཡང་བརྗེད་མི་སྲིད”ཅེས་བཤད།
“དེ་ན་བཟང་གི ”སྟག་ཕྲུག་གི་སེམས་ལ་ཉ་འཛིན་དབྱུག་པ་བཟུང་ཡོད་
ན་ཕོ་བ་ལྟོགས་པའི་ཉེན་ཁ་མི་འདུག་སྙམ།
ནགས་ཚལ་བརྒལ་རྗེས། དོམ་ཕྲུག་དང་སྟག་ཕྲུག་གཉིས་ཀྱིས་ཡང་བསྐྱར་
ནོར་བུ་སློག་རྒྱུའི་འགོ་བརྩམས།
དོམ་ཕྲུག་དང་སྟག་ཕྲུག་གཉིས་ཀྱིས་ད་རུང་བརྗེ་རེས་བྱས་ཏེ་ནོར་བུ་སློག་
བཞིན་འདུག
སྐབས་དེར། སྨྱོན་པ་ཞིག་དང་འདྲ་བའི་བྱ་མོ་ཞིག་ཡོང་ནས་ཀཱ་ཀཱ། བྱིས་
པ་ཆུང་ཆུང་ཚོ་ཁྱོད་ཚོས་ཅི་ཞིག་བྱེད་བཞིན་ཡོད”ཅེས་དྲིས་བྱུང་།
དོམ་ཕྲུག་གིས་་ང་ཚོས་ནོར་བུ་སློག་གིན་ཡོད།སྟབས་བདེས་བཤད་ན་སྒོར་
མོ་འཚོལ་བཞིན་ཡོད་ཅེས་བཤད།”
བྱ་མོ་དེས་ཉན་རྗེས། མྱུར་དུ་ཁོ་ཚོ་ལ“ཁྱོད་ཚོ་ངོ་མ་སྨྱོས་འདུག ས་འོག་
ན་ནོར་བུ་ཞིག་གང་ན་ཡོད། སྒོར་མོ་ས་སྟེང་ན་ཡོད་པ་མ་རེད་དམ། བདག་
པོས་ང་ལྟ་བུའི་བྱ་མོ་ཞིག་གཉོར་དགོས་དོན་གང་ཡིན་པ་ཨེ་ཤེས། སྒོར་མོ་
བཙལ་ན་ང་དང་འདྲ་བར་ཁྲོམ་ཆེན་དུ་འགྲོ་དགོས། ཨེ། ཁྱོད་ཚོས་ལྟོས་དང༌།
ངའི་ཞྭ་མོ་འདི་ཇི་འདྲ་འདུག རྫིག་པོ་འདུག་ཨང་། ཡིད་སྨོན་ཨེ་སྐྱེས། འདི་
ནི་ད་གཟོད་ཁྱོད་ཚོས་འཚོལ་དགོས་པའི་དངོས་པོ་དེ་རེད་ཡ”ཞེས་འདི་ལྟར་
བཤད།
བྱ་མོ་དེས་བཤད་ཚར་མ་ཐག གཤོག་པ་རྡེབ་བཞིན་འཕུར་སོང་། “ཨ་ཅེ་གླེན་
པ་འདིས་ཅི་ཞིག་བཤད་ཀྱིན་ཡོད་དམ། ཁྲོམ་ཆེན་ནས་ཀྱང་ནོར་བུ་ཞིག་རྙེད་
དམ།” སྟག་ཕྲུག་གིས“དེ་ན་ང་ཚོ་ཁྲོམ་སྲང་ལ་སོང་ནས་ཚོད་ལྟ་ཞིག་བྱེད།
གཅིག་བྱས་ན་ང་ཚོས་འདི་ལྟར་ངལ་བ་ཁྱད་དུ་བསད་ནས་ས་སློག་མི་དགོས་
ནའང་ཐང་”ཞེས་བཤད་པ་ན། ཁོ་གཉིས་ཀྱང་གཅིག་རྗེས་གཅིག་ལ་འབྲངས་
སྟེ་ཁྲོམ་ར་ཆེན་པོ་རུ་ཆས་སོང་ངོ་། །

ནོར་བུ་བཙལ་བའི་ཟིན་ཐོ། (སྨད་ཆ།)

ཡ་ནོ་ཧྲིས་བརྩམས།སྒྲོལ་དཀར་འཚོས་བསྒྱུར།
དོམ་ཕྲུག་དང་སྟག་ཕྲུག་གཉིས་མཉམ་དུ་ཁྲོམ་ཆེན་དུ་སོང་། ཁོ་ཚོ་རང་
སྒེར་ཡུལ་སྐོར་ལ་འགྲོ་བཞིན་པའི་བོང་བུ་མཱ་ལོ་ཁཱ་དང་འཕྲད། “ཝེ། ཕོ་གསར་
ཆུང་ཆུང།ཁྱོད་གཉིས་གང་ལ་འགྲོ་བཞིན་ཡོད།”
སྟག་ཕྲུག་གིས། “མ་གསང་དྲང་བོར་བཤད་ན། ངེད་གཉིས་ནོར་བུ་འཚོལ་
དུ་འགྲོ་བ་ཡིན”ཞེས་བཤད།
བོང་བུས་“ཁྱོད་གཉིས་ང་ལ་འཕྲད་པ་སྟབས་འགྲིག་སོང་། ང་ཡང་ནོར་
བུ་འཚོལ་དུ་འགྲོ་བཞིན་ཡོད། ངས་ནོར་བུ་གང་ན་ཡོད་པ་ཤེས”ཞེས་ཟེར།
“ནོར་བུ་གང་ན་ཡོད་པ་ཁྱོད་ཀྱིས་ཤེས་སམ། ཁྱོད་རང་མགོ་འཐོམས་པ་མིན་
ཨང་།” བོང་བུས“མགོ་འཐོམས་མེད། ནོར་བུ་དེ་ཧ་ཅང་ཐག་རིང་བའི་ས་ཆ་
ཞིག་ན་ཡོད། ང་ཚོ་མཉམ་དུ་སོང་ཆོག ང་རང་དེར་ནོར་བུ་འཚོལ་དུ་འགྲོ་བ་
ཡིན་ཟེར།” དེ་ནས་ཁོ་ཚོ་མཉམ་དུ་ལམ་ལ་ཆས།ལམ་ཕྱེད་ཙམ་ལ་སོང་རྗེས་
དོམ་ཕྲུག་གི་རྐང་པ་ན་བྱུང་། རེད་ཡ། ཤེས་མེད་ཚོར་མེད་ཀྱི་ཁྲོད་ནས་ཁོ་
ཚོས་ལམ་མང་པོ་ཞིག་རྡོག་པས་མནན་ཡོང་ཡོད།
“ཁྱོད་ཀྱིས་ངེད་གཉིས་ལམ་ཐག་ཐུང་ངུ་ཞིག་ལ་འཁུར་ན་ཨེ་ཆོག”དོམ་
ཕྲུག་གིས་བོང་བུ་མཱ་ལོ་ཁཱ་ལ་རེ་བ་བཏོན་བྱུང་། “ངས་གོ་ཐོས་ལྟར་ན་བོང་བུ་
ཚང་མས་བྱིས་པ་འཁུར་ནས་འགྲོ་བ་ལ་ཤིན་ཏུ་སྤྲོ་བ་ཡོད་ཟེར། ཡང་གཅིག་
བཤད་ན། ད་ལྟ་ང་དང་སྟག་ཕྲུག་གཉིས་ཀའང་བྱིས་པ་ཡིན། སྟག་ཕྲུག་དེ་
ཨེ་རེད”ཅེས་བཤད་པ་ལ། བོང་བུ་དེ་སེམས་པ་བཟང་ཞིང་གཞན་ལ་རོབ
རམ་བྱེད་རྒྱུར་དགའ་བས་ཁོ་གཉིས་འཁུར་རྒྱུར་མོས་མཐུན་བྱུང་སོང་། བོང་
བུས་ཁོ་གཉིས་རྒྱབ་ཏུ་འཁུར་ཞིང་དེ་ནས་མཉམ་དུ་གྲུ་ལ་བསྡད་དེ་རྒྱ་མཚོར་
བརྒལ། མཚོ་འགྲམ་དུ་བུད་མ་ཐག བོང་བུས་རང་གི་ཡུལ་སྐོར་སྒམ་ཆུང་དེ་
འཁྱེར་ནས་མུ་མཐུད་དུ་ཐག་རིང་གི་ས་ཆ་དེ་ལ་རང་ཉིད་ཀྱི་ནོར་བུ་འཚོལ་
དུ་བུད་སོང་། སྐབས་དེར། སྟག་ཕྲུག་གིས་དོམ་ཕྲུག་ལ།“དོམ་ཕྲུག་ཁྱོད་ཀྱིས་
ཤེས་སམ། ད་ལྟ་ང་ཚོས་རྒྱ་མཚོ་ཆེན་པོའི་ནང་གི་ནོར་བུ་འཚོལ་ཐུབ། མཚོ་
ཇག་དེ་ཚོས་ནམ་རྒྱུན་རང་ཉིད་ཀྱི་ནོར་བུ་དེ་རྒྱ་མཚོའི་གཏིང་ལ་སྦས་པར་
དགའ་བོ་ཡོད་པ་རེད”ཞེས་བཤད་པ་ན། དོམ་ཕྲུག་གིས་ཀྱང་སྟག་ཕྲུག་གི་
བཤད་པ་གནས་ལུགས་ཡོད་པར་བསམ་སྟེ་སྣང་དོགས་ཅི་ཡང་མེད་པར་ཉ་
འཛིན་རྒྱུའི་འགོ་བརྩམས།
ཁོ་ཚོས་ཉ་བཟུང་རྗེས། ཚོང་རར་སོང་སྟེ་བཙོངས་ཤིང་དེའི་སྒོར་མོས་ཆུ་
འཛུལ་ཞྭ་མོ་གཉིས་དང་དབྱང་རླུང་དམ་བུ་གཉིས་ཉོས། འོན་ཀྱང་རྒྱ་མཚོའི་
ཞབས་ནས་ཁོ་ཚོས་ནོར་རྫས་ཅི་ཡང་མ་རྙེད། ཐ་ན་སྒམ་ཆུང་ཞིག་ཀྱང་མེད་ལ།
གསེར་དང་སྒོར་མོ་དེ་ལས་ཀྱང་བཤད་མ་དགོས་པ་ཞིག་རེད། ཁོ་ཚོ་རང་ནུས་
ཅི་ལྕོགས་ཀྱིས་མཚོ་ཞབས་ནས་ཡར་ཐོན་དུས། ལུས་པོ་ཧ་ཅང་རྒྱགས་པའི་
སྐྱེས་པ་ཞིག་གིས་ཁོ་ཚོར་བལྟས་ནས་དགོད་བཞིན་འདུག ཁོས་ཐག་པས་རང་
གི་རླུང་གྲུ་འཐེན་ཞོར་དུ“ཝ་ཡེ་གསར་བུ་ཆུང་ཆུང་། ཁྱོད་ཚོས་མཚོ་ཞབས་
ནས་ནོར་བུ་འཚོལ་བཞིན་པ་ཨེ་ཡིན”ཞེས་དྲིས།
དོམ་ཕྲུག་གིས“ཡིན་ལགས།”ཞེས་ལན་བཏབ།
“ཧ་ཧ། ངས་བལྟས་ན་ད་ཁྱོད་ཚོས་དོན་མེད་དུ་སྡུག་མ་མྱངས་། རྒྱ་མཚོ་
འདིའི་ཞབས་ནས་ཁྱོད་ཚོས་ལོ་བརྒྱར་བཙལ་ནའང་ཐ་ན་སྐོགས་ཤུན་སྐམ་པོ་
ཞིག་ཀྱང་རྙེད་མི་ཐུབ”ཞེས་ལུས་རྒྱགས་པའི་སྐྱེས་པ་དེས་དགོད་ཞོར་དུ་དེ་
ལྟར་ཟེར། ཅིའི་ཕྱིར་དུ། “ཧ་ཧ། རྒྱུ་མཚན་ང་ཚོས་སྔ་མོ་ནས་འདི་རུ་ཐེངས་
མང་པོར་བཙལ་ཟིན་པས་ཡིན། ལས་ངན་གྱི་ཕོ་གསར་ཚོ། ང་ངོ་མ་ཁྱོད་ཚོར་
སྙིང་རྗེ་འཆོར།” འཇིག་རྟེན་འདི་ལྟར་རྒྱ་ཆེ་ཞིང་རྒྱ་མཚོའ ང་འདི་འདྲའི་
གཏིང་ཟབ་ལ་གྲང་ངར་ལྡན། གནམ་རྒན་མ། ད་ལྟ་ཁོ་ཚོའི་གཙང་ངོགས་ཀྱི་
ཁང་པ་དེ་ཤིན་ཏུ་རྒྱང་རིང་བའི་གནས་གང་ཞིག་ཏུ་ཡོད་དམ།
ཁོ་ཚོ་གཞི་ནས་སེམས་ཀྱི་ཨ་ཐང་ཆད་སོང་། སྟབས་ལེགས་པ་ཞིག་ལ།
སེམས་བཟང་ཅན་གྱི་ཁྲུང་ཁྲུང་ཞིག་འཕུར་ཡོང་ནས་ཁོ་ཚོ་འཁུར་ཏེ་རྒྱ་མཚོ་
བརྒལ་སོང་། དེ་མིན་ན་དོམ་ཕྲུག་དང་སྟག་ཕྲུག་གཉིས་ཀ་དུས་གཏན་དུ་ང་
ཚོ་དང་ཁ་བྲལ་ངེས་རེད། འབད་བརྩོན་མང་པོ་བྱས་ཀྱང་མཇུག་མཐར་ཁོ་
ཚོས་ནོར་བུ་ཅི་ཡང་རྙེད་མ་ཐུབ། དེ་ལས་ཀྱང་བཙོག་པ་ཞིག་ནི་སྟག་ཕྲུག་འགྲོ་
མི་ཐུབ་པ་སྔར་ལས་ཇེ་སྡུག་ནས་ཇེ་སྡུག་རེད། ད་ནི་དོམ་ཕྲུག་གིས་འཁུར་ནས་
འགྲོ་བ་མ་གཏོགས་ཐབས་གཞན་ཅི་ཡང་མེད། ནམ་ཞིག་དོམ་ཕྲུག་བགྲོད་མི་
ཐུབ་པའི་སྐབས་ལ་ཐོན་དུས་སྟག་ཕྲུག་གིས་དོམ་ཕྲུག་འཁུར་ནས་འགྲོ།
འདི་ལྟར་ས་རུབ་པའི་བར་དུ་ཁོ་ཚོས་བརྗེ་རེས་བྱས་ཏེ་ཁུར་བ་རེད།
མཚན་མོ་དེ་ལ་ཁོ་ཚོ་ངོ་མ་ཐང་ཆད་འདུག སྡོང་རྩ་ཞིག་ཏུ་ཐང་ལ་ཉལ་ཙམ་
གྱིས་གཉིད་དུ་ཡུར་སོང་།
ཉིན་གཉིས་པའི་ཞོགས་པར་གཉིད་ལས་སད་རྗེས། མ་གཞི་ཁོ་གཉིས་
གཉིད་ས་ནི་འབྲས་བུས་ཁུར་གྱིས་དུད་པའི་ཀུ་ཤུའི་སྔོང་པོ་ཞིག་གི་རྩ་རེད།
ཨོ། བལྟས་ཡོང་ན་ཁོ་ཚོའི་ལས་མི་བཟང་རྒྱུ་ཡང་མི་འདུག གནས་ཚུལ་མང་པོ་
ཞིག་དངོས་ནས་འདི་འདྲ་རེད། ཁྱོད་ཀྱིས་བློ་གཅིག་སེམས་གཅིག་གིས་བཙལ་
དུ་སོང་ན་རྙེད་དཀའ་བ་རེད། འོན་ཀྱང་ད་ལྟ་ཁོ་ཚོས་ནོར་བུ་འཚོལ་བའི་
འཆར་གཞི་འདི་དོར་བསམ་དུས། ནོར་བུ་དེ་གློ་བུར་དུ་མིག་ལམ་དུ་མངོན་
ཡོང་།
དེ་ནས་སྟག་ཕྲུག་གིས་སླེ་བོ་གཉིས་བཟོས་པ་དང༌། དོམ་ཕྲུག་གིས་མྱུར་
མོའི་ངང་སྡོང་མགོ་ནས་ཀུ་ཤུ་མང་པོ་བཏོགས། ཁོ་ཚོས་ཀུ་ཤུ་སླེ་བོ་གང་
བཏོགས་ནས་ཁུར་མི་ཐུབ་པའི་ཚོད་ལ་ཐོན་དུས། དོམ་ཕྲུག་གིས་་ང་ལ་ཐབས་
མཆོག་ཅིག་ཡོད”ཟེར། “ང་ཚོས་ཀུ་ཤུ་དེ་གྲོང་ཁྱེར་དུ་འཁྱེར་ནས་སྒོར་མོ་
ལ་བརྗེ་ན་ཅི་འདྲ་རེད། ཁྱོད་ཀྱིས་བསམ་བློ་ཐོངས་དང་། སྒོར་མོ་ཚང་མ་
ཤོག་བུའི་བཟོས་ནི་རེད། ཀུ་ཤུ་དང་བསྡུར་ན་ཧ་ཅང་ཡང་མོ་རེད། སྒོར་མོ་
ཡོད་ན་ང་ཚོ་ལ་ཀུ་ཤུ་ཡོད་པ་དང་འདྲ་བར་ཕྱུག་པོར་འགྱུར་ཐུབ་པ་མ་ཡིན་
ནམ”ཞེས་གྲོས་མགོ་བཏོན་པ་ན། “རེད་ཡ། དོམ་ཕྲུག་ཁྱོད་ངོ་མ་བློ་རིག་ལྡན་
པ་ཞིག་རེད”ཅེས་སྟག་ཕྲུག་དགོད་བཞིན་དུ་བསྟོད་པའི་མཐེ་བོང་བསྒྲེངས་
བྱུང་།
ཁོ་ཚོ་གྲོང་ཁྱེར་གྱི་དངུལ་ཁང་ལ་སོང་ནས་ཀུ་ཤུ་ཚང་མ་སྒོར་མོར་བརྗེས་
ཤིང་བསྡོམས་པས་སྒོར500ཙམ་འདུག དེ་ནས་བཟུང་ཁོ་གཉིས་ཀྱི་རླུང་རྟ་
དར་སོང་།
འོན་ཀྱང་། ཡུན་རིང་མ་འགོར་བར་རྒྱལ་པོས་ཁོ་ཚོ་ཕྱུག་པོར་གྱུར་ཡོད་པ་
ཐོས་པས། མི་མངགས་ནས་གང་སར་ཁོ་གཉིས་འཚོལ་དུ་མངགས། ཁོ་ཚོ་རྙེད་
རྗེས། རྒྱལ་པོས་མངགས་ཡོང་བའི་མི་དེ་ཚོས་ཁོ་གཉིས་ལ་“ཁྱོད་གཉིས་ཀྱིས་
ཤེས་སམ། ཁྲིམས་ལུགས་ཀྱི་གཏན་འཁེལ་བྱས་པ་ལྟར་ན་ཁྱོད་ཚོས་དངུལ་གྱི་
ཕྱེད་ཀ་རྒྱལ་པོ་ལ་འབུལ་དགོས། འདི་ལྟར་བྱས་ན་གནད་འགག་གི་སྐབས་སུ་
རྒྱལ་པོས་རོགས་སྐྱོར་ཐོབ་ཐུབ”ཞེས་བཤད་པས། དོམ་ཕྲུག་དང་སྟག་ཕྲུག་
གཉིས་ཀྱིས་དངུལ་གྱི་ཕྱེད་ཀ་རྒྱལ་པོ་ལ་མི་ཕུལ་ཐབས་མེད་བྱུང་། མི་དེས་སྒོར་
མོ་འཁྱེར་ནས་བྱ་འཕུར་བ་ལྟར་ནགས་ཚལ་ལ་བསྐོར་བ་གཅིག་བརྒྱབ་རྗེས་
ཡང་བསྐྱར་དོམ་ཕྲུག་དང་སྟག་ཕྲུག་གཉིས་ཀྱི་གམ་ལ་ཡོང་ནས། “ཁྱོད་ཚོ་
བདེ་མོ་ཡིན་ནམ། ང་ཚོས་ཕན་ཚུན་ངོ་ཤེས་པ་འདྲ།” ཁོས་བཅོས་པའི་འཛུམ་
ཞིག་བསྟན་ནས་་ཁྱོད་ཚོ་བདེ་མོ། ད་ལྟ་ཁྱོད་ཚོ་ལ་སྒོར་མོ་ཡོད་པ་སུས་ཀྱང་
ཤེས་ཡོད། མིག་སྔར་གཏན་འབེབས་བྱས་པའི་ཁྲིམས་ལུགས་ལྟར་ན། དངུལ་
གྱི་ཕྱེད་ཀ་རྒྱལ་པོ་ལ་འབུལ་དགོས། འདི་ལྟར་བྱས་ན་ད་གཟོད་རྒྱལ་པོས་ཁྱོད་
ཚོ་སྲུང་སྐྱོབ་བྱས་ཏེ་གནད་འགག་གི་སྐབས་སུ་ཇག་པ་ཧོ་ཅིན་པོ་ལོ་ཚི་ཡིས་
བརྙས་བཅོས་ལས་ཐར་ཐུབ།”
རྒྱལ་པོའི་ཞབས་ཞུ་བ་འདིས་འདི་ལྟར་ཐེངས་གསུམ་ལ་ཁོ་ཚོའི་ལག་ནས་
སྒོར་མོ་འཁྱེར་ཏེ་བུད་སོང་། “ད་ལྟ་ཁྱོད་ཀྱི་སྐལ་དེའང་མེད་སོང་།” “ངེས་
པར་དུ་ངའི་སྐལ་མེད་དགོས་པའི་རྒྱུ་མཚན་ཅི་ཡིན”ཞེས་དོམ་ཕྲུག་གིས་
སྐད་ཆེན་པོའི་ངང་འུར་བརྒྱབ། ཁོ་ཚོས་ཕན་ཚུན་ལ་ལེ་བདའ་བྱེད་བཞིན་
ཕན་ཚུན་ལ་ལག་འགུལ་བའི་འགོ་བརྩམས་པ་ན། “ཝེ། བླུན་པོ་ཁྱོད་གཉིས་
ཀ”སྐབས་དེར་བྱིའུ་ཆུང་ཆུང་ཞིག་གིས་ཁོ་ཚོ་ལ“ཁྱོད་གཉིས་ངོ་མ་ངར་བ་
རེད། སྒོར་མོ་འགའི་ཆེད་དུ་ཕན་ཚུན་ལ་ལག་འགུལ་རེས་བྱས། ཡང་ཅིག་
བཤད་ན་ཁྱོད་གཉིས་ནི་ཆེས་བཟང་བའི་གྲོགས་པོ་རེད། དེ་ལྟར་བྱས་ན་ངོ་མི་
ཚའམ། གལ་ཏེ་སང་ཉིན་རྒྱལ་པོའི་བློན་པོ་ད་རུང་ཡོང་ན་ཁྱོད་གཉིས་ལ་ཅི་
ཡང་མེད་པར་མ་ཟད་གྲོགས་པོའི་མཛའ་བརྩེ་ཡང་ཤོར་སོང་བ་རེད། གནམ་
འོག་འདི་ན་ཁྱོད་གཉིས་ལས་བླུན་པོ་ཞིག་ག་ལ་ཡོད།” ཡག་ཡག་ལ་དགུང་མོ་
དེར་ཁོ་གཉིས་འགྲིག་མཐུན་བྱུང་སོང་། དེ་ནི་ཁོ་གཉིས་སུ་ཡིན་རུང་ཁེར་རྐྱང་
གི་འཚོ་བ་ལ་སྐྲག་པའི་རྐྱེན་རེད། ཡིན་ནའང་། ཁོ་གཉིས་མལ་དུ་ལོག་གྲབས་
བྱེད་སྐབས་མིང་གྲགས་ཆེ་བའི་ཇག་པ་ཧོ་ཅི་པོ་ལོ་ཚི་ཐོན་ནས་ཁོ་གཉིས་ཀྱི་
སྒོར་མོ་ལྷག་མ་དག་ཀྱང་འཕྲོགས་ནས་ཁྱེར་སོང་།
ཁོ་གཉིས་ཁོང་ཁྲོ་ཆེན་པོ་ལངས་ཏེ་སྐད་ཆེན་པོས་“ཝེ། སྡིག་རྩུབ་ཆེ་བའི་
ཇག་པ་ཁྱོད། སུས་རྒྱལ་པོ་ལ་དངུལ་སྤྲད་ཡོད་ཚེ་དེ་ལ་རྒྱལ་པོས་སྲུང་སྐྱོབ་
བྱེད་ངེས་པ་ཁྱོད་ཀྱིས་མི་ཤེས་སམ།”ཞེས་བཤད་པ་ལ། “ཁྱོད་ཚོ་ནོར་མེད་དམ།
རྒྱལ་པོའི་སྲུང་སྐྱོབ། ཧ་ཧ།” ཇག་པས་ཟུར་ཟའི་ངང་ཁོ་གཉིས་ལ“རྒྱལ་པོས་ད་
རུང་རྨི་ལམ་རྨིས་བཞིན་འདུག ཁོས་སུ་ལའང་སྲུང་སྐྱོབ་བྱེད་ཐུབ།” བཤད་
ཚར་མ་ཐགཇག་པ་ཧོ་ཅི་པོ་ལོ་ཚིས་ནགས་ཚལ་དུ་བྲོས་སོང་།
ད་ནི་དོམ་ཕྲུག་དང་སྟག་ཕྲུག་གཉིས་ལ་ཅི་ཡང་མ་ལུས་པས་ཁོ་གཉིས་
ཀྱིས་ཕན་ཚུན་ལ་རོགས་རེས་སྐྱོ་རེས་ངང་ཁྱིམ་དུ་ཕྱིན། སྐབས་དེར་ཁོ་གཉིས་
ཀྱིས་བདེ་སྐྱིད་ལྡན་པའི་ཙི་གུ་དེ་ཁྱིམ་གྱི་འབོལ་ཁྲི་སྟེང་ན་ཉལ་འདུག་པ་
མཐོང་བྱུང་། ཙི་གུ་དེས་ཁ་སང་ཆར་བཤོལ་བྱེད་སྐབས་ད་གཟོད་ཉལ་ས་སྐྱིད་
པོ་འདི་རྙེད་པ་རེད།“ཙི་གུ་ཆུང་ཆུང་ལགས་ངེད་གཉིས་དང་མཉམ་དུ་འདུག་
རོགས། དོམ་ཕྲུག་གིས་ལས་པའི་ཟ་མ་ནི་འགྲན་ཟླ་མེད་པ་ཞིག་ཡིན”ཞེས་སྟག་
ཕྲུག་གིས་དེ་ལྟར་བཤད་པ་ན། ཞིབ་ཚགས་ཅན་གྱི་དོམ་ཕྲུག་གིས་ཚོད་མའི་
མེ་ཏོག་དང་ཞོག་ཁོག་གི་སྟེང་དུ་ཚྭ་ཁུ་བཏབ་ཏེ་ཟ་མ་ཞིག་ལས་བྱུང་བ་ངོ་མ་
ཞིམ་པོ་འདུག
“དེ་ན་སང་ཉིན་ང་རང་ཤྭ་མོ་འཐུ་རུ་འགྲོ། “སང་ཉིན་ང་རང་ཉ་
འཛིན་དུ་འགྲོ།”
འོན་ཀྱང་། ཉིན་གཉིས་པར་སྟག་ཕྲུག་ཤྭ་མོ་འཐུ་རུ་མ་སོང་ལ། དོམ་ཕྲུག་
ཀྱང་ཉ་འཛིན་དུ་མ་སོང་།
གནམ་གཤིས་ཧ་ཅང་བཟང་བས་ཁོ་གཉིས་ཀྱིས་དྲོ་ཞིང་འཇམ་པའི་ཉི་
མར་ལྡེ་ན་འདོད། “གྲོགས་པོ་ཁྱོད་ཚོས་ཐོས་སམ། བྱིའུ་ཆུང་གིས་གླུ་དབྱངས་
ལེན་བཞིན་འདུག གླུ་སྐད་འདི་ངོ་མ་སྙན་པོ་འདུག དེ་ཨེ་རེད”ཅེས་སྤྲོ་སྐྱིད་
ལྡན་པའི་ཙི་གུས་དེ་ལྟར་བཤད། དེ་ལྟར་ཁོ་ཚོས་ཡང་བསྐྱར་མཉམ་གཅིག་
ཏུ་བྱིའུ་ཆུང་གི་གླུ་སྐད་ལ་རོལ་མྱོང་བྱེད་བཞིན་བསྡད། ད་དུང་ཡང་། རྩྭ་
ཐང་སྟེང་ལ་གསེར་མདོག་གི་ཉི་འོད་འཕྲོས་ཤིང་སྦྲང་མ་མང་པོས་མེ་ཏོག་གི་
གསེབ་ན་དར་དིར་གྱི་གླུ་དབྱངས་ལེན་བཞིན་མཆིས། སྐེ་ཚེ་མེ་ཏོག་གི་དྲི་ཞིམ་
ཕྱོགས་ཀུན་ཏུ་འཐུལ་བས་སྤྲོ་སྐྱིད་ཀྱི་སྣང་བ་ཞིག་ངང་གིས་འཆར། ཨོ། འདི་
ནི་དོམ་ཕྲུག་དང་སྟག་ཕྲུག་གཉིས་ཀྱིས་འཚོལ་བཞིན་པའི་བདེ་སྐྱིད་དེ་མ་ཡིན་
ནམ།

ངན་པ་བཟང་ལམ་འཇུག་པའི་ཙི་གུ།

ཧན་སི་ཧྥ་ལ་ཏས་བརྩམས། ཚེ་རིང་འཚོས་བསྒྱུར།
འདི་ནི་དགུན་དུས་ཤིག་ཡིན་ཏེ། ཙི་གུ་ཞིག་ཕག་ཚང་འོག་གི་ས་དོང་དུ་
གྲང་ནས་འདར་སིག་སིག་བྱེད་བཞིན་ཡོད། “ཇི་འདྲའི་གྲང་བ་ལ། ཕོ་བའང་
ལྟོགས” ཙི་གུས་ཆིག་ལབ་རྒྱག་བཞིན་མི་རྣམས་ཀྱི་བདག་སྐྱོང་འོག་གི་སྲོག་
ཆགས་རྣམས་དྲན་གྱིན་ཡོད་དེ། དཔེར་ན། ཁྱི་དང་ཕག ནོར། ད་རུང་རྟ། ཐ་
ན་བྱེའུ་དག་ལའང་མི་རྣམས་ཀྱིས་གཅེས་སྐྱོང་བྱེད་བཞིན་ཡོད་པ་ལ། རང་
ཉིད་ནི་ཇི་འདྲའི་ནུས་མེད་ཅིག་རེད་འདོད།
“བདག་གིས་མིའི་རིགས་དང་གྲོགས་པོ་སྒྲིག་དགོས་སམ།”ཙི་གུས་དེ་ལྟར་
བསམ་བཞིན་ཕག་ཚང་ནས་ར་བ་བརྒྱུད་དེ་ཁང་པའི་ཕྱོགས་སུ་རྒྱུགས། “ཨ།
འདི་རུ་ཇི་འདྲའི་དྲོད་ཡོད་པ་ལ་ཨང་”ཞེས་ཙི་གུ་དགའ་ནས་ཙི་ཙི་ཞེས་སྒྲ་
བསྒྲགས།
ཁྱིམ་བདག་གིས་སྐབས་འདིར་བཟའ་མི་དང་མཉམ་དུ་ཟ་མ་ཟ་བཞིན་
མཆིས་ལ། ཙི་ཙི་ཡི་སྒྲ་ཐོས་མ་ཐག་རང་དབང་མེད་པར་་གནམ་རྒན་མ། མ་
བཟང་ཐལ། ལྟས་ངན་འདི་མ་བསམ་ནས་ཁྱིམ་ལ་རྒྱུགས་ཡོང་འདུག ཁྱོད་
སྡོད་དང་། ངས་ཁྱོད་ལྟད་མོ་ཞིག་སྟོན”ཞེས་བཤད་ནས་ཕར་ལ་རྒྱུགས་གྲབས་
བྱེད་སྐབས། ཙི་གུས“མིན ། ཁྱོད་ཁོང་ཁྲོ་མ་ལངས་ཤིག བདག་ཁྱེད་ཚོ་དང་
འགྲིག་མཐུན་བྱེད་བསམ་པ་ཡིན། ངས་ཉེས་སྤང་དགེ་སྒྲུབ་བྱེད་པ་ཁོ་ཐག་
ཡིན”ཞེས་བཤད། བདག་པོས་ཐེ་ཚོམ་དང་བཅས“ངོ་མ་ཡིན་ནམ། ཁ་ཡག་
རུང་དེ་འདྲའི་སེམས་བཟང་ཞིག་ཨེ་ཡིན་ནམ”ཞེས་དྲིས། ཙི་གུའི་སེམས་ལ་
སྡུག་ཡོད་པའི་ཚུལ་གྱིས་་བསམ་པ་རྣམ་དག་ཡིན། འོན་ཀྱང་བདག་གི་རེ་
བ་ནི་འདིར་སྡོད་དུ་འཇུག་པ་མ་ཟད། ད་རུང་ནམ་རྒྱུན་ཁ་ཟས་ཤིག་སྟེར་
རོགས”ཞེས་བཤད། བདག་པོས་་ཨོ། དེ་འདྲ་ཞིག་ཡིན་ནམ། འོན་ཀྱང་མི་དང་
ཙི་གུ་ནི་ཁྱི་དང་ར་བཞིན་འགྲིག་ཐབས་མེད།” ཙི་གུས“ཅིའི་ཕྱིར། ཁྱེད་ཚོས་
སྲོག་ཆགས་གཞན་པར་བདག་སྐྱོང་བྱེད་པ་མིན་ནམ།” བདག་པས་“ཡིན་མོད།
འོན་ཀྱང་ཤེས་རྒྱུ་ཞིག་ལ་ཁྱོད་དང་ཁོ་ཚོའི་བར་ལ་གནམ་སའི་ཁྱད་པར་ཡོད་
དེ། རྟས་ཤིང་རྟ་འདྲུད་ཐུབ། ནོར་ལས་འོ་མ་ལེན་ཐུབ། ཕག་ཤས་ཟ་མ་ལས་
ཆོག ཁྱིས་ཁྱིམ་སྲུང་ཐུབ། ཁྱོད་ཀྱིས་ཅི་ཞིག་སྒྲུབ་ཐུབ། བདག་གིས་ཁྱོད་ལ་
ཟས་སྟེར་དགོས་པའི་རྒྱུ་མཚན་ཅི་ཡིན།”ཞེས་བཤད། ཙི་གུས“དེ་ན། བྱ་དེ་དག་
གིས་ཅི་ཞིག་སྒྲུབ་པ་ཡིན། དགུན་ཧྲིལ་པོར་ཅི་ཡང་མི་སྒྲུབ་ཀྱང་ཁྱོད་ཚོས་སྔར་
བཞིན་བདག་སྐྱོང་བྱེད་པ་མིན་ནམ། བདག་པོ་ན་རེ་“ཁོ་ཚོས་དབྱར་ཧྲིལ་པོར་
དཀའ་ཚེགས་ལ་མ་འཛེམས་པར་ང་ཚོར་རོགས་བྱས་ནས་གནོད་འབུ་འཛིན་
རོགས་བྱེད་བཞིན་ཡོད། གལ་ཏེ་ཁྱོད་ཀྱིས་ཅི་ཡང་སྒྲུབ་མི་ཐུབ་ན། ང་ཚོའི་
མཛའ་བརྩེ་ནི་སྟོང་བཤད་ཁོ་ན་ཙམ་ཡིན”ཟེར།
ཙི་གུ་ཁ་དིག་ལྕེ་ལྐུགས་དུ་གྱུར་པ་དང། ཁོས་བསམ་བློ་བཞི་གསུམ་བཅུ་
གཉིས་བཏང་མཐར།་“་ངའི་རྔ་མ་ནི་ཧ་ཅང་མཛེས་པས། རྔ་མས་ཁྱིམ་བདག་
མར་རོགས་བྱས་ཆོག”ཅེས་བཤད། ཁྱིམ་བདག་མས་་གནམ་རྒན་མ། ཇི་འདྲའི་
སྐྱུག་བྲོ་བ་ལ།” ཞེས་འུར་སྐད་ཅིག་བརྒྱབ། སྐབས་དེར། ཙི་གུས་རང་ཉིད་ལ་
དམའ་འབེབས་ཚད་མེད་བྱས་ཡོད་པར་སྙམ་ནས། “ཁྱོད་ཚོས་ང་དང་གྲོགས་
སྒྲིག་མི་འདོད་ན་ང་ཚོ་མུ་མཐུད་དུ་དགྲ་ཡ་བྱེད་ཆོག་ཅེས་བཤད་ཞོར་འགྲོ་
རྩིས་བྱས།” “ཅུང་ཙམ་སྒུག་དང་། གལ་ཏེ་ངས་ཁྱོད་འདུག་ཏུ་བཅུག་ན། ཁྱོད་
ཀྱིས་དོན་ངོ་མར་ཉེས་སྤང་དགེ་སྒྲུབ་བྱས་ཏེ་གཏོར་བརླག་མི་བྱེད་པ་ཨེ་ཡིན”
“ང་ཁ་བཤད་དོན་ལ་གནས་མཁན་ཞིག་ཡིན། གཞན་ངའི་རྔ་མ་ཡིད་དུ་འོང་
བ་འདིར་དམའ་འབེབས་བྱེད་མི་ཆོག” “ངས་བལྟས་ན་ཁྱོད་ཀྱིས་ཁ་ཤུ་འབུད་
ཤེས་པ་དང་བྲོ་ཡང་ཅུང་ཙམ་འཁྲབ་ཤེས་པས་བྱིས་པ་ཚོར་རྩེད་རོགས་བྱོས་
དང་”ཞེས་བཤད་པར་ཙི་གུས་ཁས་བླངས།
འདི་ལྟར། ཁོ་ཚོ་གྲོས་མཐུན་བྱུང་ནས་ཕན་ཚུན་མཛའ་མཐུན་མཉམ་
གནས་བྱས། བདག་པོས་སྔོན་ན་ཙི་གུར་གཟའ་འཁོར་གཅིག་གི་དུས་ཚོད་བྱིན་
པ་དང་སྤྱོད་པ་བཟང་ན་ད་གཟོད་ཙི་གུ་དང་མཛའ་མཐུན་མཉམ་གནས་བྱ་
རྒྱུའི་ཐག་བཅད། འདི་ལྟར། ཙི་གུ་ཇ་ཁང་གི་སྒམ་ཆུང་ཞིག་གི་ནང་དུ་བསྡད།
ཉིན་དང་པོར། ཁོས་ངོ་མ་སྐྱིད་པོ་རེད་བསམ། འདིར་བརླན་མེད་ཅིང་
དྲོད་ཀྱིས་ཁེངས་ཡོད། ད་དུང་ཟས་ཞིམ་པོའང་ཡོད་པས། བྱིས་པ་ཚོར་སླེབས་
དུས། ཁ་ཤུ་བུས་ཏེ་དགའ་སྤྲོའི་བཞད་ཆ་རེ་བསླངས་ན་ཆོག་སྙམ།
ཉིན་གཉིས་པ་ནས་བཟུང་གནས་ཚུལ་ལེགས་པོ་མི་འདུག ཙི་གུས་སྒེའུ་
ཁུང་ཕྱི་རུ་ཉི་འོད་ལམ་མེར་འཕྲོ་བར་བལྟས་ནས། རང་དབང་མེད་པར་སྔོན་
ཆད་ས་ཁུང་ཁ་རུ་བསྡད་དེ་ཉི་མར་ལྡེ་བའི་འཚོ་བ་དྲན། འོན་ཀྱང་། གནས་
འདི་ཇི་འདྲའི་སུན་པ་ལ། སྐབས་དེར། ཇ་ཁང་གི་སྒོ་ཕྱེས་པས། ཁོ“ཤར་སེ་
བྲོས་སོང་། ཁང་པའི་ནང་འཇམ་ཅག་གེར་གནས། ཁོ་ཁང་པ་འདི་ནས་ཁང་
པ་གཞན་ཞིག་གི་ནང་དུ་འཛུལ། མལ་ཁྲི་འདིའི་སྟེང་ནས་གཞན་ཞིག་གི་སྟེང་
ལ་འགོས། ད་རུང་ཁྱིམ་བདག་གི་འདྲུད་ལྷམ་ཉལ་ས་བྱས། སྤྱིར་ཁྱིམ་བདག་
མས་ཁང་པའི་ནང་དུ་ས་རྡུལ་ཙམ་ཡང་མེད་པར་བྱས་ཡོད་མོད། ཙི་གུས་འདི་
ལྟར་འགྲེ་ལྡོག་ཅིག་གིས་མཐིལ་ཤིང་སྟེང་འབག་བཙོག་བཟོས།
དེ་ལས་ཀྱང་ཁོང་ཁྲོ་སྐྱེས་ས་ནི་ཁོ་འབོལ་ཁྲིའི་ལྟག་བརྒྱབ་ལ་བྲོས་ཏེ་
གདན་ལ་སོ་བཏབ་ནས་ཁུང་བུ་བརྟོལ་བ་དང་དེ་ལས་སྤུ་ཕྱུང་སྟེ་རང་ཉིད་ལ་
མལ་ཁྲི་ཆུང་ཆུང་ཞིག་བཟོས་པ་རེད།
ཅུང་མ་འགོར་པར། ཙི་གུས་ཚ་དྲོད་མ་བཟོད་པར། ཕྱིར་འཁོར་ནས་
གཞོང་བའི་ནང་ལྡིང་སྟེ་ཁྲུས་བྱས་པ་དང་། ཁྲུས་བྱས་ཚར་རྗེས། ཐལ་ནང་ནས་
ཡར་ལོག་མར་ལོག་བྱས་ཏེ་རང་ལུས་སྐམ་དུ་བཅུག་ནས་མལ་ཁྲི་གཞན་ཞིག་
གི་སྟེང་དུ་འཛེགས།
འདི་ལྟར། ཁང་པའི་ཕྱོགས་བཞིར་ཁོ་འགུལ་སྐྱོད་བྱས་པའི་ཤུལ་རྗེས་
བཞག་ཡོད། མཚན་མོར་སླེབས་དུས། ཁྱིམ་བདག་མས་སྐྱོ་གདུང་གི་ངང་ནས་
ཁྱིམ་བདག་ལ་འདི་ཡོད་ཚད་བཤད་པས། ཁྱིམ་བདག་གི་གདོང་ལ་ཁྲོ་གཉེར་
བསྡུས་ཏེ། “ཙི་གུ། ཅི་ཞིག་བྱས་པ་ཡིན”ཞེས་སྐད་གསང་མཐོན་པོས་སྡིག་
དམོད་བྱས།
ཙི་གུས་སྡུག་ཉམས་ངང་“འདི་ཚང་མ་ངའི་གོམས་གཤིས་ཡིན་པས་ཐུགས་
རྒྱལ་མ་བཞེངས། ངའི་བསམ་བློ་ངན་པ་བཅངས་པ་མིན”ཞེས་ལབ། བདག་
པོས་འདང་ཞིག་བརྒྱབས་ནས་དོན་དངོས་ཡིན་པར་འདོད་ནས་རྩད་གཅོད་
མ་བྱས།
ཉིན་གསུམ་པ་སླེབས་བྱུང་། ཁྱིམ་བདག་མས་ཁོང་ཁྲོ་ད་དུང་ཞི་མེད་པས།
ཙི་གུ་ལ་ཚྭ་ཁ་པའི་ཁུ་བ་ཅ་ནེ་གང་མ་གཏོགས་མ་བྱིན། ཙི་གུས་ཡང་ངན་
སེམས་བཅངས་ཏེ་ཁྱིམ་བདག་མ་ལ་ཐུབ་ཚོད་བྱ་བར་བརྩམས། ཁྱིམ་བདག་
མ་ཇ་ཁང་ནས་ཕྱིར་བུད་དེ་ཁང་པའི་ནང་གཙང་སྦྲ་བྱ་རུ་སོང་། ཙི་གུས་གོ་
སྐབས་དེ་བེད་སྤྱད་ནས་མོའི་པང་ཁེབས་ལ་དམ་པོར་འཇུས་ནས་བདག་མོའི་
ཕྱགས་མ་བཟུང་མ་ཐག·ཙི་གུས“ཙི་ཙི”ཞེས་སྒྲ་ཞིག་བསྒྲགས།ཕྱིར་འཁོར་ནས་
བལྟས་པ་ན་ཙི་གུས་གྲིབ་མ་ཙམ་ཡང་མི་མཐོང་།
ཁོ་མོས་སླར་གཙང་སྦྲ་བྱེད་འགོ་བརྩམས་མ་ཐག ཙི་གུ་ཡང་“ཙི་ཙི”ཞེས་
གྲགས། མོ་མྱུར་ཏུ་ཇ་ཁང་དུ་བརྒྱུགས་པ་དང་ཙི་གུ་ཡང་ཇ་ཁང་དུ་ཐོན་ཡོད།
མོས་སྒོ་ཕྱེ་པ་ན་ཙི་གུ་སྔ་མོ་ནས་ཇ་ཁང་གི་སྒམ་ཆུང་ནང་དུ་གཉིད་ཁུལ་བྱས་
ཡོད། འདི་ལྟར། ཕྱིར་འཁོར་རྗེས། ཙི་གུ་མོའི་པང་ཁེབས་ལ་འཇུས་ནས་རྗེས་
འདེད། མོས་ཕྱགས་མ་བཟུང་མ་ཐག ཙི་གུས“ཙི་ཙི”ཞེས་གྲགས། མོ་ཇ་ཁང་
ནང་སོང་ཚེ་ཙི་གུ་ཉལ་ཡོད། གཡོ་སྒྱུ་ལྡན་པའི་ཙི་གུས་ཉིན་གང་པོར་བདག་
མོར་བསམ་ནག་བྱས་ནས་མགོ་ན་བ་ཞིག་བྱས།
མཚན་མོར་སླེབས་དུས། བདག་མོས་ཁྱིམ་བདག་ལ་ངུ་ཞོར་དུ་ཙི་གུའི་
སྐྱོན་བརྗོད། ཁྱིམ་བདག་གི་ཙི་གུས་ལྐོག་ནས་རྙོག་དྲ་བཟོས་པ་ཤེས་པས། རྣམ་
འགྱུར་ནན་པོའི་ངང“ལྕམ་མོ་གང་ལ་སོང་ན་ཙི་གུའི་སྒྲ་ཐོས་པ་ཅི་ཡིན་ནམ།”
“འདི་ངས་མི་ཤེས། ཕལ་ཆེར་བདག་མོས་ཙི་གུ་ལ་ངོ་གནོང་བའི་བྱ་བ་
ཞིག་བསྒྲུབས་ནས་སེམས་ལ་འགྱོད་གནང་སྐྱེས་པས་རྐྱེན་ཡིན་ནམ། ང་དེ་
རིང་ཚྭ་ཁ་བའི་ཁུ་བ་ཅ་ནེ་གང་མ་གཏོགས་མ་བྱིན ”ཞེས་བཤད། བདག་མོ་
ཁྲོས་ནས་་ནུས་མེད་ཀྱི་ཙི་གུ་ཞིག་ལ་མཚོན་ན་ཡིད་ཚིམ་དགོས”ཞེས་བཤད།
ཁྱིམ་བདག་གིས་ཙི་གུ་སྤྱུགས་བསམ་མོད་འོན་ཀྱང་ཁོས་གྲོས་འཆམ་དེ་ལ་
རྒྱབ་འགལ་བྱ་མི་རུང་། དེ་བས། ཁོས་ཙི་གུ་ལ“སང་ཉིན་ནས་བཟུང་། ཁྱོད་
ཀྱི་འགན་ཁུར་ནི་མཛོད་ཁང་ནང་གི་ཀུ་ཤུར་སོ་ལྟ་བྱ་རྒྱུ་དེ་ཡིན། གལ་ཏེ་རྐུན་
མ་ཀུ་ཤུ་བརྐུ་རུ་ཡོང་ན་རྣ་ལ་སོ་བཏབ་ནས་ཁྲག་བཞུར་དུ་ཆུགས། དེ་ལྟར་
བྱས་ན་ངས་ངོ་ཟིན་སླ། ”ཞེས་གདམས།ཙི་གུས་དེ་མ་ཐག་ཁས་བླངས།
ཉིན་བཞི་པར། ཙི་གུ་མཛོད་ཁང་ནས་ཡར་ལྡིང་མར་ལྡིང་བྱས་ཤིང་། དེ་
མིན་ཁྱིམ་བདག་གི་ཀུ་ཤུ་དང་གནམ་ཁང་འགྲམ་གྱི་ཤ་རྒྱུ་བསྲེག་མ་རྐུས་ཟོས་
བྱས། ད་རུང་སྒོར་སོ་བཏབ་ནས་ཁུང་བུ་ཞིག་བརྟོལ། ཙི་གུས་ཧམ་ཟ་བྱེད་
བཞིན་པའི་སྐབས་དེར། བྱི་ལའི་སྐད་ཅིག་གྲག་པ་ཐོས་པས་སྒོ་སྲུབས་ནས་
བལྟས་པ་ན། བྱི་ལ་ཞིག་གིས་སྒོའི་ཕྱི་ན་སོ་ཞིབ་བྱེད་བཞིན་མཆིས། ཁོས་འུར་
ཆེན་པོ་བརྒྱབ་ནས“ཕར་སོང་། ཇག་རྐུན། དེ་བསྟུན་ནས་ཕར་མཆོངས་ཏེ་བྱི་
ལས་རྣ་ལ་སོ་ཆེན་པོ་ཞིག་བཏབ།” བྱི་ལ་སྐྲག་ནས་མར་བྲོས་པ་ན་གནམ་གང་
ཐོག་གི་མེ་ཏོག་རྫ་མ་དག་བཅགག ཙི་གུ་དགའ་ལྷང་ལྷང་གིས་ཕྱིར་མཛོད་ཁང་
ནང་དུ་སོང་ནས་མུ་མཐུད་དུ་ཟོས། སྐབས་དེར། ཁོས་རྐང་སྒྲ་ཞིག་ཐོས་བྱུང་།
དེ་ནི་ཁྱིམ་བདག་གི་བུ་རེད། ཁོའི་ཕོ་བ་ལྟོགས་ནས་ཀུ་ཤུ་ཞིག་ལེན་དུ་ཡོང་བ་
ལ།ཙི་གུ་ཁོའི་སྟེང་ལ་ལྡིང་ནས་རྣ་ལ་སོ་བཏབ་སྟེ་ཁྲག་བཞུར་དུ་བཅུག
དགོང་མོར། ཁྱིམ་བདག་ཁོང་ཁྲོ་མེ་ལྟར་འབར་ནའང་། ཁོས་ཙི་གུར་
སྐྱོན་བརྗོད་བྱེད་པའི་གནས་ལུགས་ཤིག་རྩ་བ་ནས་རྙེད་མ་ཐུབ། བུ་དང་བྱི་ལ་
ལ་སོ་བཏབ་པས་དོན་དེར་ཁྱིམ་བདག་གིས་སྐྱོན་འཛུགས་མི་རུང་། མེ་ཏོག་རྫ་
མ་རྣམས་ནི་བྱི་ལས་བཅག་པ་རེད། ཤ་རྒྱུ་དང་ཤ་བསྲེགས་རྐུས་ཟོས་བྱས་པའི་
སྐོར་དེ་ཙི་གུས་ཁས་མ་བླངས།
ཉིན་ལྔ་པ་སླེབས་དུས། ཁྱིམ་བདག་གིས་ཙི་གུ་མུན་ནག་བརླན་གཤེར་
ལྡན་པའི་ས་དོང་ནང་གི་སིལ་ཁུ་མངར་མོ་རྫ་མ་གང་ཡོད་པ་དེར་སོ་སྲུང་
བྱེད་དུ་མངགས།
ཐོག་མར། ཙི་གུ་ས་དོང་ནས་དགའ་སྤྲོ་ཚད་མེད་སྐྱེས་ཏེ་ཡར་ལྡིང་མར་
ལྡིང་བྱས། ཅུང་མ་འགོར་བར། ཐང་ཆད་ནས་རྡོ་སྐས་ཐོག་ཏུ་བསྡད་པ་དང་
ཕོ་བ་ཡང་ལྟོགས་བྱུང༌།
སྐབས་དེར། ཁོས“ཐིགས་ཐིགས”ཞེས་པའི་སྒྲ་ཞིག་ཐོས་བྱུང་། མ་གཞི་ཆུ་
སྒོ་དམ་པོར་བརྒྱབ་མེད་པས། སིལ་ཁུ་ཐིགས་པ་གཅིག་རེ་གཅིག་རེ་དཀར་
ཡོལ་ནང་དུ་ལྟུང་བཞིན་ཡོད། དཀར་ཡོལ་ནང་དུ་སིལ་ཁུ་བཀང་ནས་བཞུར་
ལ་ཉེ། ཁོས་སིལ་ཁུས་བྲོ་བར་སྣོམ་གྱིན་ཕོ་བ་ཇེ་ལྟོགས་ནས་ཇེ་ལྟོགས་སུ་གྱུར།
དེ་བས། ཁོས་ཆུ་སྒོ་བཀག་ནས་སིལ་ཁུ་མཐིལ་ཤིང་སྟེང་བཞུར་དུ་བཅུག འདི་
ལྟར་བྱས་ན་ཁོས་སིལ་ཁུ་འཐུང་ཐུབ་པར་མ་ཟད། ད་རུང་ཆད་པ་ལའང་
གཡོལ་ཐུབ། དེ་ལྟར་བསམ་རྗེས། ཁོས་ཆུ་སྒོ་ཤེད་ཀྱིས་ཕྱེས་པ་ན་སིལ་ཁུ་སྣོད་
ལས་ཕྱིར་བཞུར་པ་དང་རིམ་གྱིས་ས་ཁུང་ནང་གང་སོང་། ཙི་གུས་དལ་མོར་རྔ་
མ་སིལ་ཁུའི་ནང་བསྒྲེས་ནས་ཁ་ནང་ལ་བཞག བདག་པོ་ས་ཁུང་དུ་འཛུལ་མ་
ཐག་ཐང་ལ་འགྱེལ་ཅིང་། གཡས་ལོག་གཡོན་ལོག་གིས་ཡར་ལངས་བྱུང་།
ཁྱིམ་བདག་ཁ་སྤོ་ཁ་ནས་ལངས་ཞིང་། ཞེ་སྤོ་གཏིང་ནས་ལངས་ཏེ། “ཙི་
གུ། སིལ་ཁུ་ཐང་ལ་བཞུར་དོན་ཅི། དེ་རིང་ངས་ཁྱོད་ལ་བསམ་ཞིག་ཤེས་སུ་
འཇུག ”ཅེས་ངར་སྐད་བརྒྱབ། ཙི་གུས་ལྷོད་གཡེང་ངང་། ཁྱོད་ཀྱིས་འདི་ལྟར་
བྱ་མི་རུང་། ངའི་ལུས་ལ་སིལ་ཁུའི་ཐིགས་པ་གཅིག་ཀྱང་འགོས་མེད། དེ་ལས་
ཁྱོད་ཀྱི་ལུས་ཧྲིལ་པོར་སིལ་ཁུ་འགོས་ཡོད་པ་མ་ཡིན་ནམ།”ཞེས་བཤད།
ཙི་གུས་ཁྱིམ་བདག་ལ་ཁོང་ཁྲོ་ཆེར་ལངས་སུ་བཅུག སིལ་ཁུ་འཕྲོ་བརླག་
བཏང་བར་མ་ཟད་ཕྱི་གོས་ཀྱང་བཙོག་པར་བཟོས་པ་མ་ཟད། ཞེ་ནག་ལྟས་
ངན་འདིའི་འདོད་ཐོག་ལ་རྟ་བརྒྱུགས་སོང༌།
ཉིན་དྲུག་པར། ཙི་གུ་ཉིན་ཞག་གཅིག་ལ་གཉིད་དུ་ཡུར།
ཆེས་འཇུག་མཐའི་ཉིན་དེ་སླེབས་བྱུང་། ཁྱིམ་བདག་ཚང་གིས་ཕག་བཤའ་
བཞིན་ཡོད།
བུ་མོ་ཆུང་ཆུང་ཞིག་གིས་ཁྱིམ་བདག་ལ་ཀུ་རེ་རྩེ་ནས། ཕག་གི་རྔ་མ་ཁྱིམ་
བདག་གི་ལྭ་བའི་ལྟག་རྒྱབ་ལ་བཞག དེ་ཁྱིམ་བདག་གིས་མ་ཚོར་བས། ཁོ་ར་
སྐོར་གྱི་ཕྱི་ནང་ནས་ཕར་འགྲོ་ཚུར་འོང་བྱས་པ་ན། རྔ་མ་དེ་དང་བསྟུན་ནས་
ཕར་གཡུག་ཚུར་གཡུག་བྱས་པས། བྱིས་པ་རྣམས་ཀྱིས་དེ་ལ་བལྟས་ནས་གད་
མོ་བགད་ཅིང༌། མ་གྲོས་གཅིག་མཐུན་གྱིས་“ཨ་ཕ་ལ་ཕག་གི་རྔ་མ་ཞིག་སྐྱེས་
འདུག ཕག་གི་རྔ་མ་ཞིག་སྐྱེས་འདུག”ཅེས་འུར་བརྒྱབ།
བྱིས་པ་ཞིག་གིས་་མིན། དེ་ནི་ཙིག་རྔ་རེད། ཇི་འདྲའི་ཞེན་ལོག་ཅིང་མི་
སྡུག་པའི་ཙིག་རྔ་ཞིག་ཨང་། ”ཞེས་སྐད་ཅོར་བརྒྱབ། བྱིས་པ་ཚོས“རེད། ཨ་ཕ་
ལ་ཙིག་རྔ་ཞིག་སྐྱེས་འདུག ཇི་འདྲའི་ཞེན་ལོག་ཅིང་མི་སྡུག་པའི་ཙིག་རྔ་ཞིག་
ཨང་།ཞེས་དགའ་འབོད་བྱས།
“ཁ་རོག་སྡོད། ཙི་གུས་སྐད་གསང་མཐོན་པོའི་ངང་འུར་བརྒྱབ། ཡིན་
ནའང་། བྱིས་པ་ཚོས་ཙི་གུས་སྐད་ཆར་མི་ཉན་པར། མུ་མཐུད་དུ་ར་སྐོར་ནང་
ཕར་རྒྱུགས་ཚུར་རྒྱུགས་བྱེད་ཅིང་སྐད་ཅོར་རྒྱག་བཞིན་མཆིས།
ཙི་གུ་ཁོང་ཁྲོ་ཆེན་པོ་ལངས་ཏེ་བྱིས་པ་ཚོའི་ཕྱོགས་སུ་མཆོངས་ཏེ། སྐད་
རྒྱག་ཞོར་དུ་ཁོ་ཚོ་ལ་སོ་འདེབས་རྩིས་བྱས་པས། བྱིས་པ་ཚོ་སྐྲག་ནས་ངུ་
འབོད་བྱས་བྱུང་།
ཁྱིམ་བདག་གིས་་ཙི་གུ ཁྱོད་ཀྱིས་ཅི་ཞིག་བྱེད་བཞིན་ཡོད།”ཅེས་སྐད་
བརྒྱབས།
ཙི་གུ་ཁྲོས་ནས་་ཁོ་ཚོས་ངའི་རྔ་མ་ནི་མི་སྡུག་ཅིང་ཞེན་ལོག་པ་ཞིག་རེད།
ཅེས་སྡིགས་བཞིན་འདུག་པས། ངའི་རྔ་མ་ལ་ངན་སྨྲས་བྱེད་མི་ཆོག” ཅེས་
བཤད།
ཁྱིམ་བདག་ན་རེ། “ཁྱོད་ཀྱི་རྔ་མ་ནི་ནག་རིལ་རིལ་གྱི་ས་འབུ་ནག་རིང་
ཉམ་ཐག་པ་ཞིག་དང་འདྲ་བར་དངོས་གནས་མི་སྡུག་ཅིང་ཞེན་ལོག་པ་ཞིག་
རེད།”ཅེས་མི་འཐད་པའི་ངང་ནས་བཤད་པ་ལ།
བྱིས་པ་ཚོས་དེར་མཐུད་ནས “ཙི་གུ་རྔ་མ། མི་སྡུག་པ།ས་འབུ་ནག་རིང་།
ས་འབུ་ནག་རིང་།”ཞེས་ཀུ་ཅོ་བཏོན།
ཙི་གུ་ཁོང་ཁྲོ་གཏིང་ནས་ལངས་ཏེ། ཁྱོད་ཚོས་ངའི་རྔ་མར་ཞེན་ལོག་སྐྱེས་༠
ན། ད་ནས་བཟུང་ངས་ཁྱོད་ཚོའི་བརྙས་བཅོས་འཁུར་མི་འདོད་པས། ནམ་
ཡང་ཁྱོད་ཚོ་དགྲ་ཟླར་བརྩི་ངེས་ཡིན། ཞེས་བཤད་མ་ཐག་ཕག་ཚང་འོག་གི་ས་
ཁུང་ནང་དུ་འཛུལ་སོང་། དེ་བས། ད་ལྟའི་བར་དུ་མིའི་རིགས་དང་ཙི་གུ་ནི་
ཁྱོད་ཤི་ང་གསོན་གྱི་དགྲ་ཟླ་ཡིན་ནོ།།

བྱི་ལ་དང་ཙི་གུ།

ཀི་ལིན་གཅེན་གཅུང་གིས་བརྩམས། ཚེ་རིང་འཚོས་བསྒྱུར།
སྔོན་ཆད་བྱི་ལ་ཞིག་གིས་ཙི་གུ་ཞིག་ངོ་ཤེས་པས་ཁོས་ཙི་གུ་ལ་གྲོགས་སྒྲིག་
འདོད་ཀྱི་སྐད་ཆ་མང་པོ་བཤད་ནས་མཐར་ཙི་གུས་ཁོ་དང་མཉམ་དུ་སྐྱིད་
སྡུག་མཉམ་མྱོང་གི་འཚོ་བ་རོལ། བྱི་ལ་ན་རེ“ངེད་གཉིས་ཀྱིས་དགུན་ཆས་ལ་
གྲ་སྒྲིག་བྱ་དགོས། དེ་མིན་ན་དུས་སྐབས་དེར་ལྟོགས་ངེས་ཡིན། སྙིང་ཉེ་བའི་
ཙི་གུ་ལགས། ག་ས་གང་དུ་མ་རྒྱུགས། ངས་ཁྱོད་གཟེབ་ནང་ལ་ཚུད་པར་དོགས་
ནས་སེམས་ཁུར་བྱེད་བཞིན་ཡོད”ཅེས་བཤད། བྱི་ལས་སེམས་བཟང་བཅངས་
པའི་ཁ་ཏ་དེ་ཙི་གུས་དང་ལེན་བྱས་ནས། ཙི་གུས་ཕག་ཚིལ་སྣོད་གང་ཉོས་ནས་
ཡོང་མོད། འོན་ཀྱང་ཁོ་གཉིས་ཀྱིས་སྣུམ་འདི་གང་ལ་འཇོག་དགོས་པ་མ་ཤེས་
པས། ཡུན་རིང་ཞིག་ལ་འདང་བརྒྱབ་རྗེས། བྱི་ལ་ན་རེ་་ངས་བལྟས་ན། ཕག་
ཚིལ་སྦ་ས་ཆོས་ཁང་ལས་འོས་པ་ཞིག་མེད། དེ་རུ་མི་སུ་ཞིག་གིས་ཀྱང་བརྐུ་མི་
ཐུབ་པས། རྗ་སྣོད་འདི་མཆོད་ཁྲིའི་ཞབས་ལ་སྦས་ཏེ་དགོས་མཁོ་ཆེ་བའི་དུས་
མ་གཏོགས་ཕྱིར་མི་ལེན།”ཞེས་བཤད། འདི་ལྟར་སྣུམ་རྫ་དེ་བདེ་འཇགས་ཀྱིས་
གནས་ལ་བཞག་པ་རེད། འོན་ཀྱང་ཡུན་རིང་མ་འགོར་བར། བྱི་ལས་ཕག་ཚིལ་
དེ་བཟའ་འདོད་སྐྱེས་པས་ན་རེ་་སྙིང་ཉེ་ལགས། ངའི་ཨ་ནེ་ལ་བུ་ཞིག་བཙས་
ཡོད་ཅིང་། སྤུ་མདོག་དཀར་པོའི་སྟེང་ན་ནག་ཐིག་ཡོད་པ་ཞིག་རེད། ཁོ་མོས་
ང་རང་བྱིས་པའི་ཆོས་དཔོན་བྱ་དགོས་ཟེར་བས། ངས་བྱིས་པ་བྱབས་ཁྲུས་བྱེད་
དགོས། ཁྱོད་ཀྱིས་ཁྱིམ་ལ་བདག་སྐྱོང་ཡག་པོ་བྱོས”ཞེས་བཤད།
ཙི་གུས་“ཡ། ཡ། ཁྱེད་རང་སོང་ཆོག དཀོན་མཆོག་གིས་ཁྱོད་ལ་མགོན་
སྐྱབས་གནང་ངེས་ཡིན། གལ་ཏེ། ཟས་ཞིམ་པོ་རེ་ཡོད་ན་ང་རང་མ་བརྗེད་ཅིག
སྦྲུམ་མས་འཐུང་བའི་ན་རྒུན་ཆང་དམར་པོ་དེའང་ང་འའཐུང་རྒྱུར་དགའ།”ཞེས་
བཤད།
ཡིན་ནའང་། འདི་ཚང་མར་བདེན་པའི་ཆ་ག་ལ་ཡོད། བྱི་ལར་ཨ་ནེ་ཟེར་
བ་ཞིག་གཏན་ནས་མེད་ལ། ཁོ་ཆོས་དཔོན་བྱེད་པར་གདན་འདྲེན་མཁན་
ཞིག་དེ་བས་ཀྱང་མེད། ཁོ་ཐད་ཀར་ཆོས་ཁང་དུ་འོངས་ཏེ་སྣུམ་རྫའི་མདུན་
ལ་མཆོངས་ཤིང༌། དེ་ནས་ཕག་ཚིལ་ལ་ལྕེ་ལྡག་བྱས་པས། ཕག་ཚིལ་སྟེང་གི་ཁ་
ཞག་རྣམས་ལྡག་ཚར་བ་རེད། དེའི་རྗེས་ཁོ་རང་གྲོང་ཁྱེར་ཀྱི་ཁང་ཀླད་ནས་
འཆམ་འཆམ་དུ་སོང་ཞིང་། དུས་སྐབས་དེར་བསྟུན་ནས་དེ་རུ་གན་རྐྱལ་དུ་ཉི་
མར་ལྡེས། ནམ་རྒྱུན་ཡིད་ལ་ཕག་ཚིལ་དེ་དྲན་ཐེངས་རེར། བྱི་ལས་ཁེངས་པའི་
ཉམས་ཀྱིས་སྨ་རར་བྱིལ་བྱིལ་འགའ་བྱེད་བཞིན་འདུག
མཚན་མོ་སླེབས་པ་ན། ད་གཟོད་ཁོ་ཡུལ་ལ་ལོགཙི་གུས་“ཨོ། ཁྱོད་སླེབས་
བྱུང་ངམ། དེ་རིང་གི་ཉིན་མོ་འདི་སྐྱིད་པོ་ཞིག་ཨེ་རོལ།” “མི་ཆོག་རྒྱུ་མེད།”
“དེ་ན་བྱིས་པའི་མིང་ལ་ཅི་ཞིག་བཏགས”ཞེས་དྲིས་པ་ན།བྱི་ལས་སྣང་འཇོག་
མེད་པའི་ངང་“ཁ་ཞག་ཚར་སོང་”ཟེར། ཙི་གུས་སྐད་གསང་མཐོན་པོའི་ངང་
ན་རེ“་ཁ་ཞག་ཚར་སོང་”ཇི་འདྲའི་མིང་ཡ་མཚན་གོ་མ་མྱོང་པ་ཞིག་རེད་
ཨང་། ཁྱེད་ཚང་གི་བཟའ་མི་ཚང་མ་མིང་འདི་ལ་དགའ་བོ་ཡོད་དམ་ཞེས་
དྲིས་པར། བྱི་ལས“དེར་ཡ་མཚར་རྒྱུ་ཅི་ཡོད། ཁྱེད་ཚང་གི་ཆོས་དཔོན་དེ་
དག་གིས་བཏགས་པའི“བག་ལེབ་རྐུན་མ”སོགས་ཀྱི་མིང་ལས་ཡག་པོ་མ་ཡིན་
ནམ”ཞེས་བཤད། ཅུང་ཙམ་འགོར་རྗེས། བྱི་ལའི་ཡང་བཟའ་འདོད་ཀྱི་འགྲམ་
ཆུ་ལྡང་བས། ཁོས་ཙི་གུ་ལ“ཁྱོད་ཀྱིས་ང་ལ་རོགས་བྱས་ཏེ། ཡང་ཁྱིམ་ལ་བདག་
སྐྱོང་ཞིག་བྱ་དགོས། བྱིས་པ་དེའི་སྐེ་ལ་དཀར་ཐིག་ཅིག་བབས་འདུག་པས་
དངོས་ནས་གཡོལ་ཐབས་བྱས་ན་འོས་མེད་ཅིག་རེད”ཅེས་བཤད། གཞུང་
རྒྱུད་མདའ་ལྟར་དྲང་བའི་ཙི་གུ་འཐད་པ་བྱུང་བས། བྱི་ལ་མཁར་རྒྱབ་བརྒྱུད་
ནས་ཆོས་ཁང་དུ་འོངས་ཏེ་ཕག་ཚིལ་སྣོད་ཕྱེད་ཙམ་ཟོས། ཁོས་ད་རུང“ཟས་
མངར་མོ་རང་གཅིག་པུས་ཟོས་ན་ད་གཟོད་ཞིམ་པོ་འདུག”ཅེས་ཆིག་ལབ་
རང་ཉིད་ཀྱིས་ཉིན་གང་པོར་ཟས་མཆོག་ལ་རོལ་བར་དགའ་སྤྲོས་བརྒྱབ།
ཁེངས་ཡོད། དེ་ནས་ཁོ་ཡུལ་ལ་སླེབས་རྗེས། ཙི་གུ་ན་རེ“བྱིས་པའི་མིང་ལ་ཅི་
ཞིག་བཏགས”ཞེས་དྲིས་པར། “ཕྱེད་ཀ་ལྷག”ཅེས་ལན་བཏབ། ཙི་གུས་“ཨ།
ཁྱོད་ཀྱིས་ཅི་ཞིག་ཟེར་བ་ལ། ཕྱེད་ཀ་ལྷག་ཟེར་བའི་མིང་འདི་འདྲ་ཞིག་ངས་
ཚེ་གང་པོར་ཐོས་མ་མྱོང་ལ་ཐ་ན་ལོ་ཐོའི་སྟེང་ནའང་མེད་པ་ཁག་ཐེག་བྱེད་
ཐུབ།”ཅེས་བཤད།
ཅུང་མ་འགོར་བར། བྱི་ལས་ཡང་ཞིམ་མངར་ལྡན་པའི་ཟས་བཅུད་དེར་
འགྲམ་ཆུ་ལྡང་བས།“ཡག་ཐོག་ལ་ཡག་དང་རྒྱན་ཐོག་ལ་ཕྲ་ཞེས་པས་དཔེ་
ལྟར་ང་ཡང་ཆོས་དཔོན་བྱ་དགོས”ཞེས་ཙི་གུ་ལ་བཤད། བྱིས་པའི་ལུས་ཧྲིལ་
པོ་ནག་ཤིག་ཤིག་ཅིག་ཡིན་ཞིང་སྡེར་མོ་མ་གཏོགས་ལུས་ཧྲིལ་པོ་ན་སྤུ་དཀར་
པོ་གཅིག་ཀྱང་མེད། འདི་ལྟ་བུ་འཕྲད་རྒྱུར་ཧ་ཅང་དཀོན་པོ་རེད། ཁྱོད་ཀྱིས་
ང་རང་འགྲོ་བར་འཐད་པ་བྱུང་ངམ། ཙི་གུ་ན་རེ་་ཁ་ཞག་ཚར་སོང་། ཕྱེད་ཀ་
ལྷག ཇི་འདྲའི་མིང་ཡ་མཚན་ཅན། ངས་འདང་མི་ཕོག”ཅེས་བཤད། དེ་ནས་
བྱི་ལའི་“ཚུགས་ཀ་ལྟོས་དང༌། ལྭ་རིང་སྐྱ་མདོག་ཅན་ཞིག་གྱོན་ཞིང་། མཇུག་མ་
རིང་པོ་ཞིག་དྲུད་དེ་ཉིན་གང་པོར་ཁྱིམ་དུ་བསྡད་ནས་མི་དྲན་དགུ་དྲན་བྱས་
པས། འདི་ཚང་མ་ཁྱོད་ཉིན་དཀར་ཡང་ཁྱིམ་ལ་འཛུལ་ཏེ་སྒོ་མི་འགྲོ་བས་ལན་
ནོ”ཞེས་བཤད།
བྱི་ལ་བུད་སོང་། ཙི་གུས་སྐབས་འདི་དང་བསྟུན་ནས་ཁང་པར་གཙང་
སྦྲ་བྱས་ཏེ་གྲ་དག་ཅིག་བྱས། ཡིན་ནའང་། ཧམ་སེམས་ཆེ་བའི་བྱི་ལས་སྣུམ་རྫ་
གང་པོ་ཟོས་ནས་གྲ་དག་བྱས།“ཡོད་ཚད་ཟོས་ཚར་ནས་ལྡག་ཚར་ན་ད་གཟོད་
སེམས་བདེ་མོར་འབབ”ཞེས་ཆིག་ལབ་རྒྱག་བཞིན། ཤིན་ཏུ་རྒྱགས་པའི་ལུས་
ཕུང་དྲུད་ནས་མཚན་མོར་ད་གཟོད་ཡུལ་ལ་སླེབས། ཙི་གུས་མཐོང་མ་ཐག་
མྱུར་དུ་བྱིས་པ་གསུམ་པའི་མིང་ལ་ཅི་བཏགས་པར་དྲིས། བྱི་ལས་“ཕལ་ཆེ་ཁྱོད་
དགའ་བོ་མི་འདུག” ཁོའི་མིང་ལ“ཡོད་ཚད་ཚར་སོང་”ཟེར། ཙི་གུ་ཡ་མཚར་
སྐྱེས་པའི་ངང་་ཡོད་ཚད་ཚར།” མིང་འདི་ངོ་མའི་འདང་ཕོག་པ་ཞིག་མ་རེད།
ངས་དཔེ་ཆ་ནས་ཀྱང་མཐོང་མ་མྱོང༌། ཡོད་ཚད་ཚར་སོང་། དེའི་དོན་ཅི་
ཡིན།”ཞེས་དྲིས་པ་ལ། ཁོས་མགོ་བོ་གཡུགས་གཡུགས་བྱེད་ཅིང་། ལུས་པོ་ཀུམ་
ཀུམ་བྱས་ནས་ཉལ།
དེ་ནས་བཟུང་། སུས་ཀྱང་བྱི་ལ་གདན་འདྲེན་བྱས་མ་མྱོང་། དགུན་ཁ་
སླེབས་བྱུང་སྟེ། ཕྱི་ནས་གཟན་ཆས་གཅིག་ཀྱང་འཚོལ་མི་ཐུབ། ཙི་གུས་ཁོ་
གཉིས་ཀྱི་དགུན་ཆས་དྲན་པས་ན་རེ།“བྱི་ལ། འགྲོ། གསོག་འཇོག་བྱས་ཡོད་
པའི་ཕག་ཚིལ་ལེན་དུ་འགྲོ། ཟས་དེས་ངེད་གཉིས་ལ་ཡིད་ཚིམ་པར་བྱེད་
ངེས”ཞེས་ཟེར།བྱི་ལ་ན་རེ“དེ་ངོ་མ་རེད།དེས་ཁྱོད་ཀྱི་ཡིད་སེམས་དགའ་བར་
འཇུག་ཁོ་ཐག་ཡིན”ཅེས་བཤད། ཁོ་གཉིས་ཆོས་ཁང་དུ་འོངས་ནས། སྣུམ་རྫ་
སྔར་གྱི་གནས་ན་ཡོད་ཀྱང་ནང་དུ་གཅིག་ཀྱང་མེད་པར་སྟོང་པར་ལུས་འདུག
ཙི་གུས།“ཨོ། དེ་རིང་། རྫ་ཁྲ་ཡག་ཕར་ནང་རིག་སོང་། འབྲོང་མགོ་རིལ་
ཡིན་པ་ཤེས་སོང༌། ཇི་འདྲའི་གྲོགས་པོ་བློ་དཀར་བ་ཞིག ཁྱོད་རང་ཆོས་དཔོན་
དུ་འགྲོ་དགོས་ཟེར་ནས། མཐར་ཕག་ཚིལ་ཟོས་ཚར་དུ་བཅུག་སྟེ། སྔོན་ལ་ཀོ་
ཟོས་པ་དང་། དེའི་རྗེས་ཕྱེད་ཀ་ཟོས་ཚར། མཇུག་མཐར ……” བྱི་ལས་སྐད་
གསང་མཐོན་པོའི་ངང་“ཁྱོད་ཀྱིས་ཁྱི་ཁ་ཚུམས། ད་ཅིག་ཤོད་དང་། ངས་ཁྱོད་
ཟ་ངེས་ཡིན།”
“………ཡོད་ཚད་ཚར་སོང༌། སྙིང་རྗེ་ཅན་གྱི་ཙི་གུས་སྐད་ཆ་ཤོར་མ་ཐག”
བྱི་ལ་མཆོང་ཐེངས་གཅིག་གིས་ཁོ་བཟུང་ནས་ཟོས་པ་རེད། ཁྱོད་ཀྱིས་ལྟོས་
དང་། འཇིག་རྟེན་ཐོག་གི་བྱ་བ་ནི་འདི་ལྟ་བུ་ཡིན་ནོ། །

སྲས་མོ་རྒྱ་སེ།

ཀི་ལིན་གཅེན་གཅུང་གིས་བརྩམས། ཚེ་རིང་འཚོས་བསྒྱུར། 
གནའ་སྔ་མོར་རྒྱལ་པོ་དང་བཙུན་མོ་གཉིས་ཡོད་པ་ལ། རྒྱུན་དུ་སྲས་ཤིག་
བྱུང་ན་སྙམ་སྟེ་རེ་སྨོན་ཡུན་རིང་པོ་བྱས་ཀྱང་འབྲས་བུ་མ་བྱུང་།
ཉིན་ཞིག བཙུན་མོ་ཆུར་ཁྲུས་ལ་རོལ་བཞིན་པའི་སྐབས། སྦལ་བ་ཞིག་ཆུ་
ཁར་ཡོང་སྟེ། ཁྱེད་ཀྱི་བསམ་དོན་ཇི་བཞིན་འགྲུབ་ངེས། ལོ་གཅིག་མ་འགོར་༠
བར་ཁྱེད་ལ་སྲས་མོ་ཞིག་སྐྱེས་འོངས་ཞེས་བཤད། དངོས་གནས་སྦལ་བས་
བཤད་པ་ནང་བཞིན། བཙུན་མོར་སྲས་མོ་མཛེས་ཤིང་ལྟ་ན་སྡུག་པ་ཞིག་སྐྱེས།
དེར་རྒྱལ་པོ་ཡང་དགའ་བ་འབུམ་གྱིས་མྱོས་ཏེ་བཙས་སྟོན་རྒྱ་ཆེན་པོ་ཞིག་
བཤམས་ཤིང་། རང་གི་གཉེན་ཉེ་གྲོགས་དང་བཅས་པ། གཞན་མོ་མ་སོགས་
ཀྱང་གདན་དྲངས་ཏེ། ཀུན་གྱིས་སྲས་མོར་ལྟ་སྐྱོང་དང་བརྩེ་འདང་ཆེན་པོ་
གནང་བར་རེ། ཡུལ་དེར་མོ་མ་བཅུ་གསུམ་ཡོད་མོད། རྒྱལ་པོ་ལ་གསེར་སྡེར་
བཅུ་གཉིས་མ་གཏོགས་མེད་སྟབས་གཅིག་ཅིས་ཀྱང་གདན་འདྲེན་མ་ཐུབ།
བཙས་སྟོན་དེ་གཟབ་རྒྱས་ངང་སྤེལ་ཚར་ལ་ཉེ་སྐབས། མོ་མ་ཚོས་གཅིག་རྗེས་
གཉིས་མཐུད་དུ་སྲས་མོར་ལེགས་སྐྱེས་ངོ་མཚར་བ་མང་པོ་ཕུལ་བ་སྟེ། ལ་ལས་
ལང་ཚོ་དང་། ལ་ལས་སྤྱོད་བཟང་། ལ་ལས་རྒྱུ་ནོར་བཅས་ཕུལ་བ་དང་། ཡང་
ཁ་ཅིག་གིས་སྲས་མོར་རེ་བཞག་ཡོད་སྲིད་པའི་བདག་རྐྱེན་ཡོད་ཚད་ཕུལ། 
དེ་ལྟར་བུད་མེད་ལུང་སྟོན་མཁན་བཅུ་གཅིག་པོས་རྟེན་འབྲེལ་གྱི་ཁ་
གཡང་ཕུལ་ཚར་མ་ཐག བཅུ་གསུམ་པ་དེ་གློ་བུར་དུ་ནང་ལ་སླེབས། ཁོ་
མོ་གདན་མ་དྲངས་པས་འཁོན་ལན་སློག་པར་ཡོང་བ་ཤ་སྟག་སྟེ། མོས་དེར་
བཞུགས་སུ་ལའང་ཁ་ཡ་མི་བྱེད་ལ་མིག་གིས་ཀྱང་མི་ལྟ་བར་སྐད་གསང་
མཐོན་པོས། སྲས་མོ་ལོ་བཅོ་ལྔའི་སྟེང་ལ་འཕང་གིས་རྨས་ནས་འཆི་བར་ཤོག་
ཅེས་སྨོན་ལམ་ལོག་པར་བཏབ་སྟེ་ཕྱིན། མི་རྣམས་དངངས་ཤིང་སྐྲག་བཞིན་
པའི་སྐབས་དེར། བུད་མེད་ལུང་སྟོན་མཁན་བཅུ་གཉིས་པ་ན་རེ། ཁོ་མོས་ངན་
སྨོན་འདི་རྩ་བ་ནས་བཟློག་མི་ནུས་ཀྱང་ཇེ་ཡང་དུ་གཏོང་ཐུབ་ཅེས་བཤད་པ་
དང་ཆབས་ཅིག སྲས་མོ་མི་འཆི་བར་ལོ་བརྒྱར་གཉིད་དུ་ཡུར་བར་ཤོག་ཅེས་
སྨོན་ལམ་བཏབ།
རྒྱལ་པོས་སྲས་མོའི་བར་ཆད་བཟློག་ཆེད་བཀའ་ཕབ་སྟེ་རྒྱལ་ཁོངས་ཀྱི་
འཕང་ཡོད་ཚད་མེར་བསྲེགས། དེ་བཞིན་རྟེན་འབྲེལ་གྱི་ཁ་གཡང་ཚང་མའང་
སྲས་མོའི་སྟེང་ལ་མངོན་པར་སྨིན་ལ། སྐྱེས་གཟུགས་ཀྱང་མཛེས་ཞིང་ལྟ་ན་
སྡུག་ཅིང་ཁྱད་དུ་འཕགས། བློ་རིག་བཀྲ་ཞིང་གཤིས་ཀའང་ཤིན་ཏུ་བཟང་བ་
བཅས་ཀྱིས་ཀུན་གྱི་ཡིད་སེམས་དབང་མེད་དུ་འཕྲོག་པར་བྱེད། 
ཏག་ཏག་སྲས་མོ་ལོ་བཅོ་ལྔར་སླེབས་པའི་ཉིན་དེར། ཕོ་བྲང་དུའང་མོ་
གཅིག་པུ་ལས་མེད་པས། ཁོ་མོ་རང་སྣང་གང་ཤར་གྱིས་ཕོ་བྲང་ནང་གི་ཁང་
པ་ཆེ་ཆུང་རེ་རེ་བཞིན་བརྒྱུད་མཐར་མཆོད་རྟེན་རྙིང་བ་ཞིག་གི་རྩར་སླེབས།
མོ་མཆོད་རྟེན་ནང་གི་གཟར་ཞིང་འཁྱིལ་བའི་སྐས་ལ་འཛེགས་ཀྱིན་སྒོ་ཆུང་ངུ་
ཞིག་གི་གམ་དུ་འབྱོར་ལ། སྒོ་ཟྭར་ལྡེ་མིག་བཙའ་རོ་མ་ཞིག་ཡོད་པ་སྐོར་ཙམ་
བྱས་པས་ཕྱེ་ཐུབ་སོང་ལ། ཁང་ཆུང་དུ་སྐུད་པ་འཁེལ་བཞིན་པའི་ཨ་ནེ་རྒན་མོ
ཞིག་འདུག་པ་མཐོང་བར་གྱུར།
སྲས་མོས་གུས་པ་དང་བཅས་ཨ་ནེ་རྒན་མོར་ཁམས་བདེ་འཚམས་འདྲི་
ཞུས་ཞིང་། དེ་ནས་ཡ་མཚར་དང་བཅས་རྒན་མོར་ལད་མོའི་ཚུལ་དུ་འཕང་
ལོ་བླངས་ནས་སྐུད་པ་འཁེལ་རྩིས་བྱས། མོས་འཕང་ལ་རེག་ཙམ་བྱས་མ་ཐག་
སྨོན་ལམ་ངན་པ་དེའི་རྐྱེན་གྱིས། མཛུབ་མོ་རྨས་ཏེ་སྐད་ཅིག་མ་དེར་འགྲམ་
གྱི་མལ་ཁྲིའི་སྟེང་ལ་འགྱེལ་ནས་གཉིད་དུ་ཡུར། དུས་སྐད་ཅིག་མ་དེར་གཉིད་
འདི་ཕོ་བྲང་ཡོངས་ལ་ཁྱབ་པས། རྒྱལ་པོ་དང་བཙུན་མོའང་ཕོ་བྲང་དུ་འབྱོར་
མ་ཐག་གཉིད་སོང་། དེ་བཞིན་བློན་ཆེན་དང་སྐུ་སྲུང་བ། གཉེར་བ་མདུན་
འདུག་པ་དང་བཅས་པ་རིམ་པར་གཉིད་དུ་ཡུར། མ་ཟད་ཕོ་བྲང་གི་འཁོར་ན་
ཡོད་པའི་རྟ་དང་ཁྱི། ཕུག་རོན་དང་ཤ་སྦྲང། ཐ་ན་ཐབ་ཏུ་འུར་འུར་འབར་
བའི་ཆེ་མེ་དང་སླ་ངར་སྲེག་བཞིན་པའི་སྐམ་ཤའི་ཙག་སྒྲ་ལ་སོགས་པའང་གྲགས་
མེད་ལྷིང་འཇགས་སུ་གྱུར་ཅིང་། རླུང་བུ་ལྡང་མཚམས་བཞག་པས་སྡོང་ལོ་
ཐམས་ཅད་ཀྱང་འགུལ་རྒྱུ་མེད་པར་གྱུར།
དེ་ལྟ་མོད་ཀྱང་། ཕོ་བྲང་གི་ཕྱོགས་བཞིར་རྒྱ་སེ་མེ་ཏོག་གི་ཚེར་ར་སྐྱེས་
ཡོད་པ་དེ་ལོ་རེ་བཞིན་ཇེ་མཐོར་སྐྱེས་སྐྱེས་མཐར། ཕོ་བྲང་ཡོངས་རྗོགས་
བསྐོར་བར་མ་ཟད་ཕོ་བྲང་གི་རྩེ་མོའི་དར་ཆའང་བཏུམས་པར་གྱུར། མཐར་
གཉིད་དུ་ཡུར་བཞིན་པའི་སྲས་མོ་རྒྱ་སེའི་སྐོར་གྱི་གནས་ཚུལ་འདི་རྒྱལ་ཁམས་
ཡོངས་ལ་རླུང་ལྟར་ཁྱབ་པ་ན། རྒྱལ་སྲས་ཁ་ཅིག་སྔ་རྗེས་སུ་རྒྱལ་ཁབ་འདིར་
འོངས་ཤིང་ཕོ་བྲང་དུ་འགྲོ་རྒྱུའི་འདུན་པ་དྲག་པོས་ཚེར་རར་འཛུལ་བ་ན། དེ་
ཀུན་གཅིག་ཀྱང་མ་ལུས་པར་ཚེར་མའི་དྲ་རྒྱར་རྐྱེན་ལམ་དུ་ཤོར། 
དེ་ལྟར་ལོ་ཡི་འཁོར་མོ་མང་པོ་འདས་རྗེས་ཀྱི་ཉིན་ཞིག་ལ། ཡང་རྒྱལ་
སྲས་ཞིག་གནས་དེར་སླེབས་པ་དང་། རྒན་མོ་ཞིག་གིས་ཁོ་ལ་ཚེར་རའི་སྐོར་
གྱི་གཏམ་རྒྱུད་བཤད་དེ་ན་རེ། བཤད་སྲོལ་ལྟར་ན། དེའི་དཀྱིལ་ན་ཕོ་བྲང་
ཞིག་དང་དེར་ལང་ཚོ་དར་ལ་བབས་པའི་སྲས་མོ་མཛེས་ཤིང་ཡིད་དུ་འོངས་
པ་ཞིག་གཉིད་དུ་ཡུར་ནས་ལོ་བརྒྱ་འགོར་ཡོད་པ་དང་། རྒྱལ་པོ་འཁོར་དང་
བཅས་ཡང་དེ་དང་ཆབས་ཅིག་གཉིད་དུ་ཡུར་བར་བཤད། མ་ཟད་སྔོན་ཆད་
རྒྱལ་སྲས་མང་པོ་ཞིག་ཚེར་ར་བརྟོལ་ནས་ཕོ་བྲང་དུ་འགྲོ་ཐབས་བྱས་མོད།
གཅིག་ཀྱང་མ་ཐར་བར་སྲོག་ཀྱང་ཤོར་སོང་ཟེར་ཞོར་འགྲོ་མི་རུང་ཚུལ་ནན་
གྱིས་བཤད་བཞིན་བཀག་ཀྱང་། རྒྱལ་སྲས་དེ་ནི་དཔའ་སྙིང་སྟོབས་དང་ལྡན་
པ་ཞིག་ཡིན་པས། བདག་ནི་ཅིར་ཡང་མི་སྐྲག ཡིན་གཅིག་མིན་གཉིས་མཛེས་
སྡུག་ལྡན་པའི་སྲས་མོ་རྒྱ་སེར་བལྟ་རུ་འགྲོ་རྒྱུ་ཡིན་ཞེས་བློ་ཐག་རྦད་ཆོད་སྒོས་
ཕོ་བྲང་གི་ཕྱོགས་སུ་ཕྱིན།
ད་ནི་སྲས་མོ་གཉིད་དུ་ཡུར་ནས་ལོ་བརྒྱ་འགོར་ཏེ་སད་ལ་ཉེ། རྒྱལ་སྲས་
དེ་ཚེར་རའི་གམ་དུ་འོངས་པ་ན། ཕྱོགས་གང་སར་རྒྱ་སེ་མེ་ཏོག་ལྷུག་པར་
བཞད་ཅིང་ཚེར་ར་དེའང་ངང་གིས་ཁ་ཕྲལ་བས། རྒྱལ་སྲས་བདེ་བླག་ངང་ཕོ་
བྲང་དུ་འབྱོར་ལ། དེ་མ་ཐག་ཚེར་ར་སླར་དམ་དུ་སྦྲེལ་བར་གྱུར།  
ཁོ་ཕོ་བྲང་དུ་སླེབས་པ་ན། ཕྱིའི་རྟ་དང་ཤ་ཁྱི། ཐ་ན་ཁང་ཀླད་ཀྱི་ཕུག་
རོན་དང་གྱང་ངོས་ཀྱི་ཤ་སྦྲང་ལ་སོགས་ཚང་མ་གཉིད་དུ་ཡུར་ཅིང་།
གོམ་སྟབས་ཆེན་པོས་ཁང་པ་རེ་རེ་བརྒྱུད་དེ་སོང་ཙ་ན། དེར་འདུས་ཀྱི་བློན་
འབངས་གཡོག་པོ་འཁོར་དང་བཅས་པའང་རང་རང་ལས་གང་བྱེད་བཞིན་
པའི་གནས་དེར་གཉིད་དུ་ཡུར་འདུག ཁོ་མུ་མཐུད་དུ་སོང་ལ་ཁོར་ཡུག་ཀུན་
ལྷིང་ཞིང་འཇགས་པས་རང་ཉིད་ཀྱིས་དབུགས་འབྱིན་རྔུབ་བྱེད་པའི་སྒྲ་ཡང་
གསལ་ལེར་ཐོས་ཐུབ། མཐར་ཁོ་མཆོད་རྟེན་རྙིང་པ་དེ་བརྒྱུད་སྲས་མོ་གཉིད་
ལོག་པའི་ཁང་པར་འོངས་པ་ན། སྲས་མོ་ཉལ་ཁྲིའི་སྟེང་མཛེས་ཞིང་སྡུག་པར་
གཉིད་དུ་ཡུར་འདུག་པའི་ཉམས་དེས། རྒྱལ་སྲས་ཀྱི་མིག་དབང་དང་ཡིད་
སེམས་ཅིག་ཅར་དུ་འཕྲོག་ཅིང་། རང་དབང་མེད་པར་མར་སྒུར་ནས་འོ་ཞིག་
བྱས། འོ་དེ་བྱས་མ་ཐག་སྲས་མོས་ཀྱང་མིག་ག་ལེར་ཕྱེ་བྱུང་ལ་བརྩེ་བའི་འདང་
དང་བཅས་རྒྱལ་སྲས་ལ་ཅེར་རེ་ལྟ།
དེ་ནས་ཁོ་གཉིས་མཆོད་རྟེན་དེ་ལས་མཉམ་དུ་ཕྱིར་ཐོན།སྐབས་དེར་རྒྱལ་
པོ་འཁོར་དང་བཅས་པ་ཡང་གཉིད་ལས་སད་ཅིང་ཧ་ལས་བཞིན་ཕན་ཚུན་ལ་
ལྟ་ཞིང་། ར་བའི་ནང་གི་རྟས་ནི་རྔོག་མ་སིག་སིག་དང༌། ཤ་ཁྱིས་རྔ་མ་གཡུག་
གཡུག་བྱེད་བཞིན་ཡར་རྒྱུག་མར་རྒྱུག་བྱེད། ཁང་ཀླད་ཀྱི་ཕུག་རོན་དང་གྱང་
ངོས་ཀྱི་ཤ་སྦྲང་རྣམས་ཀྱང་ཕྱོགས་ཕྱོགས་སུ་འཕུར་འགོ་བརྩམས། ཐབ་ཀའི་
མེ་ཡང་འུར་འུར་དུ་འབར་ཞིང་ཤ་སྲེག་བཞིན་པའི་ཙག་སྒྲ་ཡང་སྔར་ལྟར་
གྲགས་པར་གྱུར། ཇ་མ་དང་བཅས་པའི་འཁོར་གཡོག་ཀུན་སྔར་བཞིན་རང་
རང་གི་ལས་ཀ་གང་དེར་ཐམ་མེ་ཐོམ་མེར་འཇུག་བཞིན་གདའོ། །
ཉིན་འགའི་རྗེས་སུ། སྲས་མོ་རྒྱ་སེ་དང་རྒྱལ་སྲས་དེ་གཉིས་ཀྱིས་གཉེན་
སྟོན་གཟབ་རྒྱས་སྤེལ་ཏེ་མི་ཚེ་གང་པོར་བདེ་ཞིང་སྐྱིད་པའི་འཚོ་བའི་དཔལ་
ལ་རོལ་ཐུབ་པར་གྱུར་ཏོ།། 

ཉ་པ་ཁྱོ་ཤུག་དང་གསེར་གྱི་ཕུ་ནུ།

 ཀི་ལིན་གཅེན་གཅུང་གིས་བརྩམས། ཚེ་རིང་འཚོས་བསྒྱུར།།
སྔོན་བཟའ་ཟླ་དབུལ་ཞིང་ཕོངས་པ་གཉིས་ཡོད་པར། སྡོད་སའང་རྩྭ་ཁང་
ཆུང་ཆུང་ཞིག་ལས་མེད་ཅིང་། ཉ་འཛིན་པའི་ལས་ཁོ་ནར་བརྟེན་ནས་འཚོ་བ་
རོལ་དགོས་སྟབས། ཐ་ན་ལྟོ་རྒྱབ་ཙམ་ཡང་ཁེབས་དཀའ་བའི་ཚད་ལ་སླེབས་
འདུག
ཉིན་ཞིག་ལ། ཁྱོ་གས་ཉ་འཛིན་བཞིན་པའི་སྐབས། གསེར་ཉ་ཞིག་རྒྱ་ལ་
ཚུད་འདུག ཁོས་ཡ་མཚར་དང་བཅས་གསེར་ཉ་དེར་མིག་ཅེར་རེ་ལྟ་བཞིན་
ཡོད་དུས། བསམ་ཡུལ་ལས་འདས་པ་ཞིག་ལ་གསེར་ཉ་དེས་ཁ་གྲག་འོངས་
ཏེ། ཉ་བ་ལགས། གལ་སྲིད་ཁྱེད་ཀྱིས་ང་སླར་ཆུར་གཏང་ན། ཁྱེད་ཀྱི་རྩྭ་ཁང་
ཆུང་ཆུང་དེའང་ཕོ་བྲང་ལྟ་ན་སྡུག་པ་ཞིག་ཏུ་འགྱུར་ངེས་ཞེས་བཤད་བྱུང་བ་
ལ། ཁོས་ང་ནི་ལྟོ་བའང་འགྲངས་མ་ཐུབ་པར་བསྡད་ཡོད་དུས། ཕོ་བྲང་ཞིག་
གིས་ཅི་བྱ་ཨང་ཞེས་ལན་བཏབ། དེར་གསེར་ཉ་ན་རེ། ཟ་མའང་ངས་སྟེར་ཆོག་
སྟེ། ཕོ་བྲང་དུ་ཆ་སྒམ་ཞིག་ཡོད་ལ། དེར་ཟས་རིགས་ཕུན་སུམ་ཚོགས་པོ་ཡོད་
ཅེས་པ་ན། ཁོ་མོས་མཐུན་བྱུང་སྟེ། དེ་འདྲ་ཞིག་ཡིན་ན་ངས་ཁྱོད་ཀྱི་འདོད་པ་
བསྐང་ཆོག་ཅེས་བཤད། གསེར་ཉས་གསལ་འདེབས་ཀྱི་ཚུལ་དུ། ཡིན་ནའང་
ཁྱེད་ཀྱིས་བདེ་སྐྱིད་འདི་འདྲ་ཞིག་གང་ནས་ཡོང་བའི་སྐོར་མི་སུ་ལའང་བཤད་
མི་རུང་། གལ་སྲིད་ཁྱེད་ཀྱིས་ཚིག་གཅིག་ཤོར་ན་ཡོད་ཚད་སྟོང་པར་འགྱུར་
འགྲོ་ཞེས་ནན་གྱིས་བསྐུལ།
ཁྱོ་གས་གསེར་ཉ་དེ་སླར་ཆུར་བཏང་སྟེ་ཡུལ་ལ་ལོག་པ་ན། ཁྱོ་ཤུག་གཉིས་
ཀྱི་རྩྭ་ཁང་དེའི་ཤུལ་ན་ཕོ་བྲང་ཉམས་དགའ་བ་ཞིག་བརྗིད་ཆགས་སེར་ཡོད་
ཅིང་། ཆུང་མའང་ལྭ་བ་ཡག་པོ་ཞིག་གྱོན་ནས་དགའ་བ་འབུམ་གྱིས་མྱོས་
བཞིན་ཁྱོ་ག་ལ། སྙིང་ཉེ་ལགས། འདི་འདྲ་ཞིག་ཏུ་ཇི་ལྟར་གྱུར་སོང་བ་ཡིན་
ནམ།ཇི་འདྲའི་དགའ་ཞིང་སྐྱིད་པ་ལ་ཨང་ཟེར་ཞོར་ཁྱོ་ག་ནང་དུ་བསུས། དེར་
ཁྱོ་གས་ལན་དུ། རེད་ཡ། ངོ་མ་དགའ་འོས་པ་ཞིག་རེད། ཡིན་ནའང་། ང་ལྟོགས་
ནས་བཟོད་དཀའ་བར་འདུག་པས། མགྱོགས་པོར་ཟ་མ་ཞིག་སྟེར་རོགས་ཞེས་
བཤད་པ་ན། ཆུང་མས་ཁང་པ་གསར་བ་འདིའི་ནང་ངས་ཟ་མ་ཞིག་གང་ནས་
ཁྱེར་ཡོང་དགོས་སམ་ཞེས་དྲིས། ཁྱོ་གས་དེ་ལས་སླ་བོ་རེད། ཕ་གིའི་སྒམ་ཆེན་
དེའི་ཁ་ཕྱེས་ལ་ལྟོས་དང་ཞེས་བསྐུལ་བར། ཆུང་མས་མྱུར་དུ་སྒམ་ཁ་ཕྱེས་ཙ་
ན། དེར་སྒོ་ངའི་བག་ལེབ་དང༌། སིལ་ཏོག་ཤ་ཆང་སོགས་ཟས་རིགས་མང་པོ་
ཞིག་གྲལ་བསྒྲིགས་ཡོད་པ་མཐོང་བ་ཙམ་གྱིས་ཀྱང་འགྲམ་ཆུ་དབང་མེད་ལྡང་
བ་ཞིག་ཡོད། ཆུང་མ་དགའ་བཞིན་ངའི་སྙིང་སྡུག ད་ཁྱོད་ལ་དགོས་འདོད་
ཅི་ཡོད་དམ་ཟེར་བཞིན། བཟའ་ཟླ་གཉིས་དགོད་སྒྲའི་ངང་ཁ་ཟས་ཕུན་སུམ་
ཚོགས་པར་དལ་གྱིས་རོལ། 
དེའི་རྗེས་སུ་ཆུང་མ་ན་རེ། ངེད་གཉིས་ཀྱི་རྒྱུ་ནོར་འདི་དག་ཇི་ལྟར་གྲུབ་
འོངས་པ་ཡིན་ནམ་ཞེས་དྲིས་བྱུང་། དེར་ཁྱོ་གས་འདིའི་སྐོར་མི་སུ་ལ་བཤད་
ཀྱང་། བདེ་སྐྱིད་འདི་དེ་མ་ཐག་མེད་འགྲོ་བས་བཤད་མི་རུང་ཞེས་གཟབ་ནན་
སྒོས་བཤད་པ་ན། ཆུང་མས་ཀྱང་། ཡ་ལགས། ངས་སུ་ལའང་གསང་རྒྱ་དམ་པོ་
བྱེད་ངེས་ཞེས་ཟེར། ཡིན་ནའང་། ཆུང་མ་ཉིན་ལྟར་དོན་དེར་སེམས་ངལ་ཞིང་
ཐ་ན་ཁྱོ་ག་ལའང་དགོས་མེད་ཀྱི་རྙོག་དྲ་མང་པོ་བཟོས་མཐར། ཁྱོ་གས་ཀྱང་
དོན་དག་གི་སྔ་རྐྱེན་ཕྱིས་འབྱུང་ཚང་མ་ཆུང་མར་བཤད་ལ། གསང་བ་དེ་ངག་
སྒོར་ཐོན་ཚར་མ་ཐག་མཛེས་སྡུག་ལྡན་པའི་ཕོ་བྲང་ཟས་སྒམ་དང་བཅས་པ་
སྐད་ཅིག་ཉིད་ལ་གར་སོང་ཆ་མེད་དུ་གྱུར་ཅིང༌། ཁྱོ་ཤུག་གཉིས་ཀའང་སྔར་
གྱི་རྩྭ་ཁང་ཆུང་ངུར་སྡོད་ལ་སྔར་བཞིན་ཉ་འཛིན་པའི་ལས་དེར་མི་བརྟེན་
ཐབས་མེད་དུ་གྱུར།
ཉིན་ཞིག གསེར་ཉ་དེ་སླར་ཡང་ཁྱོ་གའི་རྒྱར་ཚུད་པར་གྱུར་པ་མ་ཟད།
ཁྱོ་ག་ལ་དེ་སྔའི་རེ་བ་དང་ཆ་རྐྱེན་དེ་དག་བཏོན་པ་ན། ཁྱོ་གས་ཀྱང་དེ་ལྟར་
བསྒྲུབ་རྒྱུར་ཁས་བླངས་ཏེ་གསེར་ཉ་སླར་ཆུར་བཏང་། ཁྱོ་ཤུག་གཉིས་སླར་
ཡང་དེ་སྔའི་བདེ་སྐྱིད་ཀྱི་འཚོ་བར་རོལ་རྒྱུ་བྱུང་མོད། ཆུང་མ་མཚོན་ན་བདེ་
སྐྱིད་འདི་ཇི་ལྟར་བྱུང་ངམ་སྙམ་པའི་དོགས་པ་དང་འབྲེལ་བའི་སེམས་ཁྲལ་
ནི་ཇེ་ཆེར་གྱུར། ཉིན་འགའི་རྗེས་ལ་མོས་ཡང་བསྐྱར་ཁྱོ་གར་དོན་དག་འདིའི་
བྱུང་རྐྱེན་སྐོར་ཤོད་རྒྱུར་བསྐུལ་མཐར། ཁྱོ་གའང་སུན་སྣང་དང་ཁོང་ཁྲོ་ལྷན་
ཅིག་སྐྱེས་ཏེ་གནས་ཚུལ་ཇི་ལྟ་བ་བཞིན་བཤད་པ་རེད། ཕོ་བྲང་ཟས་སྒམ་དང་
བཅས་སྔར་བཞིན་མི་སྣང་བར་གྱུར་ལ་ཁྱོ་ཤུག་གཉིས་སྔར་གྱི་རྩྭ་ཁང་དེར་
ལུས་པས། ཁྱོ་གས་ད་ཁྱོད་སེམས་བདེ་སོང་ཨང་། ཡང་བཀྲེས་སྐོམ་གྱི་སྡུག་
བསྔལ་མྱང་དགོས་རྒྱུ་རེད་ཡ་ཞེས་ལེ་བདའི་ཚུལ་དུ་བཤད་པར། ཆུང་མ་ན་
རེ། ང་ལ་འབྱོར་ཕྱུག་དང་བདེ་སྐྱིད་ཇི་འདྲ་འཛོམས་ཡང་། དེའི་ཡོང་ཁུངས་
གསལ་པོར་མ་རྟོགས་ན་བློ་བདེ་ཐབས་ཡེ་ནས་མི་འདུག་ཅེས་བཤད། 
ཡང་ཉིན་ཞིག་གསེར་ཉ་དེ་ཁྱོ་གའི་རྒྱར་ཚུད་པ་ན། གསེར་ཉ་ན་རེ།
ཁྱེད་ཀྱི་ལག་ནས་ཐར་ཐབས་མེད་པས།ད་ནི་ཁྱེད་ཀྱིས་ང་ཁྱེར་ཏེ་དུམ་བུ་དྲུག་
ཏུ་བགོས། དེ་ལས་དུམ་བུ་གཉིས་ཆུང་མ་དང་གཉིས་རྒོད་མ། གཉིས་ས་འོག་
ཏུ་སྦོས་ཤིག དེ་ལྟར་བྱས་ན་ཁྱེད་ལ་བསོད་ནམས་རྒྱས་འོང་ཟེར། ཁྱོ་གས་ཀྱང་
གསེར་ཉའི་བཀོད་པ་ལྟར་བསྒྲུབས་མཐར། ས་འོག་ལས་གསེར་གྱི་ལུག་མཉེ་
སྔོང་པོ་གཉིས་དང་། རྒོད་མ་དེ་ལ་གསེར་གྱི་རྟེའུ་གཉིས། ཆུང་མ་ལ་གསེར་གྱི་
བཅས་གསེར་ཕྲུག་དེ་གཉིས་ནར་སོན་ཏེ་ལང་ཚོ་དར་ལ་བབས་པ་དང་ལྷན་
ཅིག ལུག་མཉེ་སྡོང་པོ་གཉིས་པོ་དང་རྟེའུ་གཉིས་ཀའང་ཆེས་ཆེར་སྐྱེས། ཉིན་
ཞིག ཁོ་གཉིས་ཀྱིས་ཨ་ཕ་ལ་ངེད་གཉིས་ཀྱིས་གསེར་རྟ་ཞོན་ནས་རྒྱལ་ཁམས་
འགྲིམ་རྒྱུ་ཡིན་ཞེས་ཞུས་པར། ཨ་ཕ་ན་རེ། གལ་ཏེ་ཁྱོད་གཉིས་ཀ་རྒྱལ་ཁམས་
འགྲིམས་ན། བདེ་འཇགས་ཐད་ལ་ངས་སེམས་མི་བདེ་ཞེས་མི་འཐད་པའི་རྣམ་
འགྱུར་བསྟན་མོད། བུ་གཉིས་ཀྱིས། དེ་ཁྱེད་ཀྱིས་ལུག་མཉེ་སྡོང་གཉིས་ཀའི་སྐྱེ་
འཇིག་ལས་རྟོགས་སླ་སྟེ། ངེད་སྤུན་གཉིས་ཀའི་བདེ་ཐང་ནི་ལུག་མཉེ་སྔོང་པོ་
དེ་གཉིས་དང་འབྲེལ་བསྡད་ཡོད་ཅེས་བཤད་དེ་གསེར་གྱི་རྟེའུ་གཉིས་ལ་ཞོན་
ཏེ་ལམ་ལ་ཆས་སོང་ངོ་།། བཟོ་ཌ་ཎཀའ་བཌ་བཀའ་ཨ་ལོ་༢ལ་བ་རྩེ་
དེ་ནས་བུ་གཉིས་ཟ་ཁང་ཞིག་ཏུ་སླེབས་པ་ན། དེར་འདུས་པའི་མི་རྣམས་
ཀྱིས་གསེར་གྱི་སྤུན་དེ་གཉིས་པོར་ལྟ་བཞིན་ཁྲེལ་དགོད་དང་འཕྱ་སྨོད་བྱས་
པས། སྤུན་གཅིག་མི་རྣམས་ཀྱི་ཟུར་ཟ་དང་མཐོང་ཆུང་གི་སྣང་ཚུལ་དག་
བཟོད་མ་ཐུབ་པར་སླར་ཡུལ་ལ་ལོག གཞན་དེ་མུ་མཐུད་དུ་སོང་སོང་མཐར་
ནགས་ཚལ་ཞིག་གི་འདབས་སུ་འབྱོར། ཁོ་ནགས་སུ་འགྲོ་རྩིས་བྱས་པ་ན། དེ་
གར་ཡོད་པའི་མི་དག་གིས། ཁོ་ལ་ནགས་དེར་ཇག་རྐུན་མང་བ་དང༌། སྒོས་སུ་
ཁོ་མི་རྟ་གཉིས་ཀ་གསེར་དུ་གདའ་བས་ཉེན་ཁ་དེ་བས་ཆེ་ཚུལ་བཤད་དེ་འགྲོ་
རྒྱུའི་ལམ་བཀག་པ་ན། ཁོས་སྤོབས་པ་ཆེར་བསྐྱེད་ཀྱིས་ང་ངེས་པར་དུ་འགྲོ་རྒྱུ་
ཡིན་ཞེས་བཤད་ཅིང་། མི་རྟ་གཉིས་ཀའི་ལུས་ཧྲིལ་པོ་དོམ་ལྤགས་ཀྱིས་ཡོངས་
སུ་བཀླུབས་ཏེ་གསེར་སྤུ་ཙམ་ཡང་མཐོང་མི་ཐུབ་པར་བྱས་ཏེ་ནགས་ལ་སོང་།
ཁོ་ནགས་ཁྲོད་དུ་འགྲོ་བཞིན་པའི་ལམ་བར་ཞིག་ཏུ། མི་འགས་གླེང་མོལ་
བྱེད་བཞིན་པའི་སྐད་སྒྲ་གསལ་པོར་ཐོས་བྱུང་། གཅིག་ན་རེ། ཕ་གིར་མི་ཞིག་
འོང་གི་འདུག་ཟེར་བར།གཞན་ཞིག་གིས།དོམ་ལྤགས་གྱོན་པའི་དབུལ་པོ་ཞིག་
རེད། དགོས་མཁོ་མེད་པས་ཁ་ཡ་བྱ་མི་དགོས་ཟེར། དེ་ལྟར་ཁོ་མི་རྟ་གཉིས་ཀ་
བདེ་བླག་ངང་ནགས་ལས་ཐར་ཐུབ་བྱུང་། 
ཉིན་ཞིག ཁོ་སྡེ་པ་ཞིག་ཏུ་འབྱོར་ཅིང་བུ་མོ་མཛེས་མ་ཞིག་དང་འཕྲད་
པར་གྱུར་ལ། འཇིག་རྟེན་དུ་བུ་མོ་འདི་འདྲ་ལྟ་ན་སྡུག་པའང་ཡོད་དམ་སྙམ་
བཞིན་དགའ་བ་དང་བཅས་མདུན་དུ་བཅར་ཏེ། བུ་མོ་ལགས། ཁྱོད་ནི་ཇི་
འདྲའི་སྙིང་དུ་སྡུག་པ་ལ་ཨང་། ཁྱོད་ཀྱིས་ངའི་ཡིད་སེམས་དབང་མེད་དུ་
འཕྲོག་པར་གྱུར་པས། ཁྱོད་རང་ངའི་ཆུང་མར་བྱ་ཆོག་གམ་ཞེས་དྲིས་པ་ན།
བུ་མོ་དེ་ཡང་ཁོ་ལ་དགའ་བའི་འདུན་པ་ཡོད་རྐྱེན། ཡ་ཡ། ང་ཁྱེད་ཀྱི་ཆུང་མ་
བྱས་ཏེ། ཚེ་གང་པོར་ཁྱེད་ལ་བློ་དཀར་བར་བྱའོ་ཟེར། 
དེ་ནས་ཁོ་གཉིས་ཀས་གཉེན་སྟོན་བྱས་ཤིང་ཆེས་བདེ་སྐྱིད་ལྡན་པའི་དུས་
དེར། བུ་མོའི་ཨ་ཕས་བུ་མོ་གཉེན་བསྒྲིགས་ཟིན་པ་མཐོང་འཕྲལ་ཡ་མཚར་
སྒོས་མག་པ་གར་ཡོད་དྲིས་ཙ་ན། བུ་མོས་དོམ་ལྤགས་གྱོན་པའི་གསར་བུ་དེ་
བསྟན། ཨ་ཕ་ཁྲོས་ཏེ། དོམ་ལྤགས་གྱོན་པའི་དབུལ་པོ་ཞིག་ངའི་བུ་མོ་དང་
བཟའ་ཟླ་བྱེད་པའི་སྟོང་བསམ་མ་བཅངས་ཤིག་ཟེར་ཞོར་མག་པ་གསོད་རྩིས་
བྱས་པ་ན། བུ་མོས་ཨ་ཕ་ལ་ཞུ་བ་ཡང་ཡང་བྱེད་བཞིན། ཨ་ཕ་ལགས། ཁོ་ད་
ལྟ་ངའི་ཁྱོ་ག་ཡིན་ལ་ངའང་སེམས་གཏིང་ནས་ཁོར་དགའ་ཞེས་བཤད་མཐར།
ཨ་ཕ་ཡང་གཞི་ནས་སྙིང་རྗེ་སྐྱེས་ཏེ་གནས་སྐབས་དེར་བཟོད་སྒོམ་བྱས། འོན་
ཀྱང་། ཨ་ཕས་སྔར་བཞིན་འདང་མ་ཕོག་པར། ཉིན་ཞིག་སྔ་མོར་མལ་ལས་
ལངས་ཏེ་མག་པ་སྤྲང་བོ་ཐ་ཤལ་ཞིག་ཡིན་མིན་བལྟ་བར་སོང་བ་ན། བྱད་
གཟུགས་ལྟ་ན་སྡུག་པའི་གསེར་གྱི་གཞོན་ནུ་ཞིག་ཉལ་ཞིང༌། དོམ་ལྤགས་ཀྱང་
འཁྲིས་སུ་གཡུགས་འདུག་པ་མཐོང་། སྐབས་དེར་ཨ་ཕའང་རང་ཉིད་ཀྱིས་
བཟོད་སྒོམ་བྱས་པ་འགྲིག་འདུག་པར་ཡིད་སྨོན་དང་བཅས་དགའ་བ་འབུམ་
གྱིས་མྱོས། །
སྐབས་དེ་དུས། གསར་རྒོད་དེ་རྨི་ལམ་གྱི་ཞིང་ཁམས་ན་ཤྭ་ཡུ་མོ་ཞིག་༠
བདའ་བཞིན་པ་རྨིས་ཏེ་གདའ། ཁོ་མལ་ལས་ལངས་རྗེས་ཆུང་མ་ལ། དེ་རིང་
རི་དྭགས་རྔོན་པར་འགྲོ་འདོད་ཚུལ་བཤད་ཅིང་། ཆུང་མས་སེམས་ཁུར་སྒོས་
བགེགས་དང་བར་ཆད་འབྱུང་སྲིད་ལུགས་བཤད་དེ་བཀག་མོད་ཀྱང་། ཁོ་
རང་ཨུ་ཚུགས་དང་བཅས་རི་དྭགས་རྔོན་པར་ནགས་སུ་ཆས། ནགས་ཁྲོད་
དུ་རྒྱུ་བཞིན་པའི་སྐབས་ཤིག་ལ། རྨི་ལམ་ནང་གི་ཤྭ་ཡུ་མོ་དེ་མིག་མདུན་ལ་
མངོན་སུམ་དུ་སྣང་བྱུང་། ཁོས་འཕྲལ་དུ་མདའ་རྒྱག་གྲབས་བྱས་པ་ན། ཤྭ་ཡུ་
མོ་དེ་བྲོས་སོང་། ཁོས་ནུས་ཤུགས་གང་ཡོད་བཏོན་ཏེ་ཤྭ་ཡུ་མོའི་རྗེས་ལ་ཉིན་
གང་པོར་བསྙེགས་ཀྱང་ཐང་ཆད་པའི་སྣང་བ་ཅི་ཡང་མ་ཤར། ས་སྲོད་ཙམ་
ལ་སླེབས་དུས་ཤྭ་ཡུ་མོ་དེ་ཁོའི་མིག་མདུན་ནས་གར་སོང་ཆ་མེད་དུ་གྱུར།
ཁོས་ཡར་ལྟ་མར་ལྟ་ཞིག་བྱས་པའི་ཚེ་ཁང་པ་ཞིག་མཐོང་། ཁོ་རང་ཁང་པའི་
འཁྲིས་ལ་སོང་སྟེ་སྒོ་བརྡུངས་པ་ན། ཕྲ་མེན་མ་ཞིག་སྒོར་ཡོང་སྟེ་ན་རེ། དགུང་
མོ་ཞིག་ལ་ཁྱོད་ནགས་སུ་ཡོང་ནས་ཅི་བྱ་ཟེར། ཁོས་མོར་ཤྭ་ཡུ་མོ་ཞིག་མཐོང་
མིན་སྐོར་དྲིས་པ་ན། མོས་ཀྱང་ཤྭ་ཡུ་མོ་དེ་གར་ཡོད་ཀྱི་གནས་ཚུལ་ཤེས་ཀྱི་
ཡོད་ཅེས་བཤད་བཞིན་པའི་སྐབས་དེར། ཁྱི་ཕྲུག་ཅིག་གིས་ཁོའི་སྟེང་ལ་འབ་
སྐད་མཚམས་མེད་དུ་བརྒྱབ་པར། ཁོས་སྐྱུག་བྲོ་བའི་སྡུག་སྦལ་དང་འདྲ་བ་
ཁྱོད། ཁ་རོགས་སྡོད་ཅིག དེ་མིན་ངས་ཁྱོད་གསོད་རྒྱུ་ཡིན་ཞེས་ཁ་ནས་ཤོར་མ་
ཐག སྐད་ཆ་དེ་ཕྲ་མེན་མས་ཐོས་འཕྲལ་ཁྲོས་ཏེ། ཁྱོད་ཀྱིས་ངའི་ཁྱི་ཕྲུག་གསོད་
འདོད་དམ་ཟེར་བཞིན་ཁོ་རང་དེ་མ་ཐག་རྡོ་རུ་འགྱུར་དུ་བཅུག དེའང་ཆུང་
མས་ཁོར་ཅི་ཙམ་བསྒུག་ཀྱང་ཕྱིར་མ་ལོག་པས་བྱ་བ་ངན་པ་ཞིག་བྱུང་བར་
སེམས་ཁྲལ་བྱེད་བཞིན་གདའོ།། 
སྐབས་དེར་ཉ་པ་ཚང་གི་ལུག་མཉེ་སྔོང་པོ་གཅིག་ཀྱང་འགྱེལ་སོང་བས།
གསེར་གྱི་ནུ་བོས་ཀྱང་། ཨ་གནམ་རྒན་མ། ངའི་ཕུ་བོར་ཆག་སྒོ་ཞིག་བྱུང་སོང་
བས། ང་ངེས་པར་དུ་ཁོ་བོ་བསྐྱབ་ཏུ་འགྲོ་དགོས་ཟེར་བ་ལ། ཨ་ཕ་ན་རེ། ད་མ་
འགྲོ། གལ་སྲིད་ཁྱོད་ལ་ཡང་བྱ་བ་ཞིག་བྱུང་ན་ངེད་ཕ་མ་གཉིས་གསོན་ཐབས་
མེད་ཅེས་འགྲོ་མི་ཉན་པར་ཇི་ལྟར་བསྐུལ་ཡང་། ནུ་བོ་འགོག་ཐབས་དང་བྲལ་
བར་གསེར་གྱི་རྟ་དེ་ཞོན་ནས་བུད་སོང་། ནུ་བོ་སོང་སོང་མཐར་ཁོའི་ཕུ་བོ་རྡོ་
རུ་གྱུར་ཡོད་པའི་ནགས་ཚལ་དུ་འབྱོར་ཞིང་། རྒན་མོ་དེ་སྒོ་ལ་བུད་དེ་ནུ་བོའི་
སྟེང་ལ་ཡང་རྫུ་འཕྲུལ་བཀོལ་བསམ་པ་ན། ནུ་བོ་ནི་ཁོ་མོ་དང་རྒྱང་དུ་གྱེས་
ཏེ་ན་རེ། གལ་ཏེ་ཁྱོད་ཀྱིས་ངའི་ཕུ་བོ་སླར་གསོན་ཏུ་མི་འཇུག་ན། ཁྱོད་རང་
ངའི་མེ་མདའ་འདི་ལས་ཐར་ས་མེད་ཅེས་འཇིགས་བསྐུལ་བ་ན། རྒན་མོས་དེ་
མ་ཐག་གྲུབ་རྡོ་དེ་སླར་མིའི་གཟུགས་སུ་བསྒྱུར། གསེར་གྱི་སྤུན་གཉིས་སླར་ངོ་
འཕྲད་པར་དགའ་སྟེ་ཕན་ཚུན་འཁྱུད་ཅིང་འོ་ཡང་བྱེད་དོ། ། 
ཁོ་སྤུན་གཉིས་ནགས་ལས་ཕྱིར་བུད་དེ། ཕུ་བོ་ནི་རང་གི་ཆུང་མའི་ཕྱོགས་
དང་། ནུ་བོ་ནི་སླར་ཡུལ་ལ་ལོག ཕ་མ་གཉིས་ཀས་ཀྱང་ལུག་མཉེ་སྔོང་པོ་དེ་
གློ་བུར་དུ་ཡར་རྒྱས་ཤིང་མེ་ཏོག་བཞད་པ་མཐོང་འཕྲལ་ཕུ་བོ་བར་ཆད་ལས་
བཟློག་པ་རྟོགས་པར་གྱུར། དུས་དེ་ནས་བཟུང་ཁོ་ཚོས་ཚེ་གང་པོར་འཚོ་བ་སྤྲོ་
སྐྱིད་དང་ལྡན་པ་ཞིག་རོལ་ཐུབ་པར་གྱུར་སོང་ངོ་། །
